# mVuLaTsWiNGa

Riṋe, vhathu vha Afrika Tshipembe,

Ri dzhiela nṱha u shaea ha vhulamukanyi kha tshifhinga tsho fhelaho; Ri ṱhonifha havho vhe vha tambulela vhulamukanyi na mbofholowo kha shango ḽashu;

Ri ṱhonifha havho vhe vha shuma vha tshi itela u fhaṱa na u bveledzisa shango ḽashu; na

U tenda uri Afrika Tshipembe ndi ḽa vhoṱhe vhane vha dzula khaḽo, vho vhofhekanywaho vha vha huthihi naho vha sa fani.

Zwenezwo, nga kha vhaimeleli vho khethiwaho zwavhuḓi, ri khou ṱanganedza ino Ndayotewa sa wone Mulayo Muhulusa wa Riphabuḽiki uri u-

Fhelise khethululo ya tshifhinga tsho fhelaho na u thoma tshitshavha tshine tsho ḓisendeka kha ndeme dza demokirasi, vhulamukanyi ha matshilisano na pfanelo dza vhuthu;

Fhaṱe mitheo kha demokirasi na tshitshavha tshi re khagala hune muvhuso wo ḓisendeka kha lufuno lwa vhathu nahone vhadzulapo vho tsireledzwa nga mulayo nga nḓila I linganaho;

Khwinisa ndeme ya Vhutshilo ha vhadzulapo vhoṱhe na u vhofholola vhukoni ha muthu muṅwe na muṅwe; na

Fhaṱa mbumbano na demokirasi zwa Afrika Tshipembe uri ḽi kone u vha fhethu ho teaho sa muvhuso wo ḓiimisaho kha muṱa wa tshaka.

May God protect our people.

Nkosi Sikelel’ iAfrika. Morena boloka setjhaba sa heso. God seën Suid-Afrika. God bless South Africa.

Mudzimu tsireledza vhathu vhashu. Hosi katekisa Afrika.

# NDima ya 1

## mbeTsheLO DZa u ThOma

### Riphabuḽiki ya afrika Tshipembe

1.	Riphabuḽiki ya Afrika Tshipembe ndi shango ḽithihi, ḽo ḓiimisaho nga    ḽoṱhe, ḽa demokirasi ḽo thomiwaho nga ndayo dzi tevhelaho—
    a. Tshirunzi tsha vhuthu, u swikelelwa ha ndinganelo na u khwinisa pfanelo dza vhuthu na mbofholowo.

    b. hu si na tshikhetho nga murafho na mbeu.

    c. Vhuhulwane ha ndayotewa na u vhusa ha mulayo.

    d. Pfanelo dza u khetha dza vhaaluwa dzi fanaho, mutevhe wa vhakhethi wa lushaka u fanaho, khetho dza misi yoṱhe na sisiṱeme ya muvhuso wa demokirasi wa madzangano manzhi, u itela vhuḓifhinduleli, u kona u fhindula na u vha khagala.

### Vhuhulwane ha Ndayotewa

1.	Ino Ndayotewa ndi mulayo muhulwanesa wa Riphabuḽiki; mulayo kana vhuḓifari vhu sa tshimbilelani na ndayotewa a ho ngo tendelwa, nahone khombetshedzo/mbofho I vhewaho nga ndayotewa I fanela u tevhedzwa.

### Vhudzulapo

1.	Vhudzulapo Afrika Tshipembe vhu a fana.

2.	Vhadzulapo vhoṱhe vha—

    a. na pfanelo, vhuṱalu na mbuelo dza vhudzulapo dzi linganaho; vha dovha hafhu

    b. vha lingana kha mishumo na vhuḓifhinduleli ha vhudzulapo.

3.	Mulayo wa lushaka u fanela u ita mbetshelo ya u kona u wana, u dzhielwa na u vhuedzedzwa ha vhudzulapo.

### Luimbo lwa lushaka

1.	Luimbo lwa lushaka lwa Riphabuḽiki tsheo ya hone I dzhiiwa nga Phresidennde nga kha nḓivhadzo.

### fuḽaga ya lushaka

1.	Fuḽaga ya lushaka ya Riphabuḽiki mivhala yayo ndi mutswu, musuku, mudala, mutshena, mutswuku na lutombo, sa zwe zwa ṱalutshedzwa na u talatadziwa kha sheduḽu ya 1.

### Nyambo

1.	Nyambo dza tshiofisi dza Riphabuḽiki ndi Sepedi, Sesotho, Setswana, siSwati, Tshivenda, Xitsonga, Afrikaans, English, isiNdebele, isiXhosa na isiZulu.

2.	Hu tshi khou dzhielwa nṱha ḓivhazwakale ya u sa shumiseswa ha nyambo dza vhathu vhashu na vhuimo ha nyambo dza fhano hayani, muvhuso u fanela u dzhia maga o teaho u itela u alusa vhuimo na u khwinisa u shumiswa ha hedzi nyambo.
3.	
	1.	Muvhuso wa lushaka na mivhuso ya mavunḓu I nga shumisa luambo luṅwe na luṅwe u itela ndivho dza muvhuso, hu tshi dzhielwa nṱha u shumiswa, khonadzeo, tshinyalelo/mbadelo, nyimele dza dzingu na ndinganelo ya    ṱhoḓea na zwi funeswaho nga tshitshavha tshoṱhe nga u angaredza kana kha vunḓu ḽi kwameaho; fhedzi muvhuso na muvhuso wa vunḓu u fanela u shumisa nyambo mbili dza tshiofisi musi dzo ṱukufhalesa.

(b) Mimasipala I fanela u dzhiela nṱha u shumiswa ha nyambo na zwine zwafuneswa nga vhadzulapo.

2.	Muvhuso wa lushaka na mivhuso ya mavunḓu, I tshi khou shumisa mulayosikwa na maṅwe maga, I fanela u langula na lavhelesa u shumiswa ha nyambo dza tshiofisi. Hu si na u pfuka mbetshelo dza khethekanyo ṱhukhu ya (2), nyambo dzoṱhe dzi fanela u lingana nahone dzi farwe u lingana.
3.	Bodonyangaredzi ya Nyambo ya Afrika Tshipembe yo thomiwaho nga mulayosiṅwa wa lushaka I fanela u—

    a. alusa, na u ita nyimele ya, bveledzisa na u shumiswa ha–

        i. nyambo dzoṱhe;

        ii. nyambo dza Khoi, Nama and San; na

        iii. luambo lwa zwiga; na

    b. alusa na u vhona uri hu ṱhonifhiwe—

        i. nyambo dzoṱhe dzi shumiswaho nga zwitshavha zwa Afrika Tshipembe, hu tshi katelwa nyambo dza German, Greek, Gujarati, Hindi, Portuguese, Tamil,

Telegu and Urdu; na

		1.	Arabic, Hebrew, Sanskrit na dziṅwe nyambo dzi shumiswaho kha vhurereli ha Afrika Tshipembe.

# NDima ya 2

## muLayOTibe Wa pfaNeLO

### pfanelo

1.	Uno mulayotibe wa Pfanelo ndi wone thikho ya demokirasi kha Afrika Tshipembe. U tsireledza pfanelo dza vhathu vhoṱhe kha shango    ḽashu na u khwaṱhisa ndeme ya demokirasi ya tshirunzi tsha vhuthu, ndinganelo na mbofholowo.

2.	Muvhuso u fanela u ṱhonifha, u tsireledza, u alusa na u fusha pfanelo kha Mulayotibe wa Pfanelo.
3.	Pfanelo kha Mulayotibe wa Pfanelo dzi fanela u tevhedzela mikano yo katelwaho kana yo ambiwaho kha khethekanyo ya 36, kana huṅwe fhethu kha Mulayotibe.

### kushumisele

1.	Mulayotibe wa Pfanelo u shuma kha milayo yoṱhe, nahone u vhofha vhusimamilayo, vhalanguli, vhulamukanyi na zwiimiswa zwa muvhuso.

2.	Mbetshelo dza Mulayotibe wa Pfanelo u vhofha muthu zwawe kana muthu wa zwa mulayo arali, nahone nga nḓila ine, yo tea, I tshi dzhiela nṱha vhuvha ha pfanelo na vhuvha ha mushumo muṅwe na muṅwe u randelwaho nga pfanelo.
3.	Musi hu tshi shumiswa mbetshelo ya Mulayotibe wa Pfanelo kha muthu zwawe kana muthu wa zwa mulayo zwi tshi ya nga mbetshelo ṱhukhu ya    (2), khothe—

    a. u itela u shumisa pfanelo I re kha Mulayotibe, I fanela u shumisa ,kana arali zwi tshi ṱoḓea I bveledzise, mulayo wa mvelo nga nḓila ine mulayosiṅwa a u nga ḓo tendela u shuma ha pfanelo yeneyo; na

    b. u bveledza ndangulo ya mulayo wa mvelo u itela u ita mukano wa pfanelo, tenda mukano uyo u tshi anana na khethekanyo ya 36(1).

4.	Muthu wa mulayo o tewa nga pfanelo dzi re kha Mulayotibe wa Pfanelo nga nḓila ine zwa ṱoḓwa nga vhuvha ha pfanelo na vhuvha ha muthu wa mulayo.

### Ndinganyiso

1.	Vhathu vhoṱhe vha a lingana phanḓa ha mulayo nahone vha na pfanelo dzi linganaho dza u tsireledzwa na mbuelo dza mulayo.

2.	U lingana zwi katela u ḓiphiṋa nga pfanelo na mbofholowo lwo ḓalaho nahone nga nḓila I inganaho. U alusa na u swikelela ndinganyiso, mulayosiṅwa na maṅwe maga o itelwaho u tsireledza na u khwinisa vhathu, kana zwigwada zwa vhathu, zwo khakhelwaho nga tshiṱalula a nga kha ḓi dzhiiwa.
3.	Muvhuso a u nga iti tshiṱalula tsho livhaho na tshi songo livhaho u tshi ṱalula muthu muṅwe na muṅwe nga tshiitisi tshithihi kana zwiitisi zwinzhi, hu tshi katelwa murafho, mbeu, vhuṱalulambeu,vhuimana, tshiimo tsha mbingano, vhubvo ha lushaka kana matshilisano, muvhala, lushaka lwa vhudzekani, vhukale, vhuhole, vhurereli, luvalo, lutendo, mvelele, luambo na mabebo.
4.	A hu na muthu ane a ḓo ṱalula muthu na muthihi nga nḓila yo livhaho kana I songo livhaho nga tshiitisi tshithihi kana zwiitisi zwinzhi zwi tshi ya nga khethekanyo ṱhukhu ya (3). Mulayosiṅwa wa lushaka u fanela u itwa/thomiwa u itela u thivhela kana u iledza tshiṱalula tshi songo teaho.
5.	Tshiṱalula nga tshiitisi tshithihi kana zwiitisi zwinzhi zwo tevhekanywaho kha khethekanyo ṱhukhu ya (3) a tshongo tea nga nnḓa ha musi zwo vhonala uri tshiṱalula tsho tea.

### Tshirunzi tsha vhuthu

1.	Muṅwe na muṅwe u na tshirunzi na pfanelo ya uri tshirunzi tshawe tshi ṱhonifhiwe na u tsireledzwa.

### Vhutshilo

1.	Muṅwe na muṅwe u na pfanelo ya vhutshilo.

### mbofholowo na tsireledzo ya muthu

1.	Muṅwe na muṅwe u na pfanelo ya mbofholowo na tsireledzo ya muthu, hu tshi khou katelwa pfanelo—
    a. ya u sa hanelwa u vhofholowa nga nḓila I sa pfali kana hu si na tshiitisi tshi pfalaho;

    b. ya u sa valelwa hu si na tsengo;

    c. ya u vhofholowa kha tshaka dzoṱhe dza khakhathi dzi bvaho kha tshitshavha kana zwiṅwe zwiko;

    d. ya u sa tambudzwa nga nḓila ifhio na ifhio; na

    e. ya u sa farwa kana u kaidzwa lwa tshiṱuhu, lu si lwa vhuthu kana lu nyadzisaho.

2.	Muṅwe na muṅwe u na pfanelo ya ṱhompho ya muvhili na muhumbulo, hu tshi katelwa pfanelo—

    a. ya u dzhia tsheo dzi kwamaho mbebo;

    b. ya tsireledzo na u langa muvhili wawe; na

    c. ya u sa shumiswa kha ngudo dza zwa mishonga kana zwa sainthifiki a songo fha thendelo.

### Vhupuli na u shumiswa nga u kombetshedzwa

1.	A hu na muthu o teaho u itwa zwa vhupuli, na u kombetshedzwa u shuma.

### Zwi kwamaho muthu ene muṋe

1.	Muṅwe na muṅwe u na pfanelo ya u vha na zwi kwamaho ene muṋe, zwi katelaho pfanelo ya u sa—
    a. setshiwa kana u sa setshelwa haya hawe;

    b. setsheliwa haya hawe;

    c. dzhielwa zwithu zwawe; kana

    d. khakhiswa kha zwi kwamaho zwa vhudavhidzani hawe ene muṋe.

### mbofholowo ya vhurereli, lutendo na kuhumbulele

1.	Muṅwe na muṅwe u na pfanelo ya mbofholowo kha zwa luvalo, vhurereli, muhumbulo, lutendo na kuhumbulele.

2.	Zwa vhurereli zwi nga farelwa kha zwiimiswa zwa muvhuso kana zwiimiswa zwi tikedzwaho nga muvhuso, tenda—

    a. zwenezwo zwa vhurereli zwa tevhedza ndaulo dzo itwaho nga maanḓalanga a muvhuso;

    b. zwenezwo zwa vhurereli zwa itwa nga nḓila I linganaho; nahone

    c. muthu a zwi dzhenela o tou vhofholowa kana o tou zwi funa.

3.	
	1.	Ino khethekanyo a I thivheli mulayosiṅwa u dzhiela nṱha—

		1.	mbingano dzo itwaho nga fhasi ha sialala, kana vhurereli, mulayo wa muthu ene muṋe kana wa muṱa; kana

		1.	sisiṱeme dza mulayo wa muthu ene muṋe kana mulayo wa muṱa nga fhasi ha sialala, kana u tevhedzwa nga vhathu vha tevhedzaho zwa vhurereli honoho.

(b) U dzhiela nṱha zwi tshi ya nga phara ya (a) zwi fanela u anana na ino khethekanyo na dziṅwe mbetshelo dza Ndayotewa.

### mbofholowo ya u amba na u ita zwithu wo vhofholowa

1.	Muṅwe na muṅwe u na pfanelo ya u vhofholowela u amba na u ita zwithu o vhofholowa, hu tshi katelwa—
    a. mbofholowo ya zwa dzigurannḓa na zwiṅwe zwirathisi;

    b. mbofholowo ya u ṱanganedza kana u fha mafhungo kana muhumbulo;

    c. mbofholowo ya zwa vhutsila; na

    d. zwa akademi na mbofholowo ya u ita ṱhoḓisiso ya sainthifiki.

2.	Pfanelo I re kha khethekanyo ṱhukhu ya (1) a I kwami—

    a. mazwifhi a tshi itelwa zwa nndwa;

    b. zwa u ita khakhathi; kana

    c. vengo ḽo ḓisendekaho kha murafho, lushaka,mbeu kana vhurereli, na zwine zwa huvhadza.

### u kuvhangana, u gwalaba na u Ṋekedza phethishini

1.	Muṅwe na muṅwe u na pfanelo, ya uri nga mulalo nahone a songo ḓitama zwiṱhavhane, a ite khuvhangano, a ite misumbedzo, a gwalabe na u    ṋetshedza phethishini.

### mbofholowo ya vhuḓibaḓekanyi

1.	Muṅwe na muṅwe u na pfanelo ya vhuḓibaḓekanyi.

### pfanelo dza zwa poḽitiki

1.	Muṅwe na muṅwe o vhofholowa kha u nanga zwa poḽitiki, hu tshi katelwa pfanelo—
    a. ya u vhumba dzangano ḽa poḽitiki;

    b. ya u dzhenela kha mishumo ya , kana u kunga miraḓo, hu tshi itelwa dzangano ḽa zwa poḽitiki; na

    c. u ita fulo ḽa zwa dzangano ḽa poḽitiki.

2.	Mudzulapo muṅwe na muṅwe u na pfanelo ya kha zwa khetho dza nga misi dzo vhofholowaho, dzi pfadzaho dza tshiimiswa tshiṅwe na tshiṅwe tsha vhusimamilayo tsho thomiwaho zwi tshi ya nga Ndayotewa.
3.	Mudzulapo muṅwe na muṅwe o aluwaho u na pfanelo—

    a. ya u khetha kha khetho dza tshiimiswa tshiṅwe na tshiṅwe tsha vhusimamilayo tsho thomiwaho zwi tshi ya nga Ndayotewa, na u ita zwenezwo tshidzumbeni; na

    b. u dzhenela khetho dza ofisi ya muvhuso nahone , arali o khethiwa, u ḓo dzhena kha vhuimo ha yeneyo ofisi.

### Vhudzulapo

1.	A hu na mudzulapo ane a ḓo hanelwa u vha na vhudzulapo.

### mbofholowo ya u tshimbila na vhudzulo

1.	Muṅwe na muṅwe u na pfanelo ya mbofholowo ya u tshimbila.

2.	Muṅwe na muṅwe u na pfanelo ya u bvela nnḓa ha Riphabuḽiki.
3.	Mudzulapo muṅwe na muṅwe u na pfanelo dza u dzhena, a dzula huṅwe na huṅwe kha Riphabuḽiki.
4.	Mudzulapo muṅwe na muṅwe u na pfanelo dza u vha na ḽiṅwalo ḽa u tshimbila.

### mbofholowo ya zwa makwevho, mushumo na phrofesheni

1.	Mudzulapo muṅwe na muṅwe u na pfanelo ya u ḓinangela zwa makwevho, mushumo na phrofesheni o vhofholowa. U ita zwa makwevho, mushumo kana phrofesheni zwi nga langulwa nga mulayo.

### Vhushaka kha zwa mishumo

1.	Muṅwe na muṅwe u na pfanelo ya u farwa zwavhuḓi mushumoni.

2.	Mushumi muṅwe na muṅwe u na pfanelo—

    a. ya u vhumba kana u vha muraḓo wa dzangano ḽa vhashumi;

    b. ya u dzhenela mishumo na mbekanyamushumo zwa dzangano ḽa vhashumi; na

    c. ya u gwalaba.

3.	Mutholi muṅwe na muṅwe u na pfanelo—

    a. ya u vhumba na u dzhenela dzangano ḽa vhatholi na

    b. ya u dzhenela kha mishumo na dzimbekanyamushumo zwa dzangano        ḽa mutholi.

4.	Dzangano ḽiṅwe na ḽiṅwe ḽa vhashumi na dzangano ḽiṅwe na ḽiṅwe ḽa vhatholi ḽi na pfanelo—

    a. ya u ta kulangulele, mbekanyamushumo na mishumo;

    b. ya u dzudzanya; na

    c. ya u vhumba na u dzhenela dzangano.

5.	Dzangano ḽiṅwe na ḽiṅwe ḽa vhashumi, dzangano ḽa vhatholi na mutholi vha na pfanelo dza u dzhenelela kha thendelanoguṱe. Mulayosiṅwa wa lushaka u nga itiwa u itela u langula thendelanoguṱe. Nga nḓila ine uyo mulayosiṅwa wa ḓo

ita mukano kha pfanelo ya ino ndima, mukano u fanelo u tevhedza khethekanyo ya 36(1).

2.	Mulayosiṅwa wa lushaka u nga dzhiela nṱha nzudzanyo dza tsireledzo dza dzangano dzi re kha thendelanoguṱe. Nga nḓila ine mulayosiṅwa wa ita mukano kha pfanelo ya ino Ndima, mukano u fanela u anana na khethekanyo ya 36 (1).

### Vhupo

1.	Muthu muṅwe na muṅwe u na pfanelo—
    a. ya u vha kha vhupo vhune ha sa vhaise mutakalo wawe; na

    b. ya u vha kha vhupo ho tsireledzeaho, u itela mirafho ya zwino na I ḓaho, nga kha milayosiṅwa na maga a pfadzaho ane—

        i. a thivhela tshikafhadzo na u tshinya mupo wa maṱakani;

        ii. a alusa zwa vhutsireledzamupo; na

        iii. u tsireledza mvelaphanḓa ya zwa maṱaka na zwiko zwa mupo hu tshi khou aluswa mvelaphanḓa ya zwa ikononi na matshilisano zwi pfalaho.

### Ndaka

1.	A hu na muthu a ne a ḓo thivhelwa u vha na ndaka nga nnḓa ha musi zwi tshi ya nga mulayo une wa angaredza, nahone a hu na mulayo une wa ḓo tendela u thivhelwa u vha na ndaka nga nḓila I sa pfali.

2.	Ndaka I nga dzhiiwa fhedzi zwi tshi ya nga mulayo une wa shumiswa lwa u angaredza—

    a. hu tshi itelwa ndivho dza tshitshavha kana dzangalelo ḽa tshitsshavha nahone

    b. hu tshi ḓo vha na ndiliso, mutengo wa hone na tshifhinga na nḓila ya kubadelelwe zwi ḓo tou tendelanwa na vha kwameaho kana zwo tshewa kana u tendelwa nga khothe.

3.	Tshelede ya ndiliso na tshifhinga na nḓila ya u badela zwi fanela u vha zwi tshi pfala nahone hu si vhe na tshiṱalula, hu vhonale ndingano vhukati ha dzangalelo ḽa tshitshavha na dzangalelo ḽa vha kwameaho, ho dzhielwa nṱha nyimele dzoṱhe dzo teaho, hu tshi katelwa—

    a. zwine ndaka ya khou shumiselwa zwone;

    b.  ḓivhazwakale ya kuwanele na kushumisele kwa ndaka;

    c. ndeme ya maraga wa ndaka;

    d. tshikalo tsha vhubindudzi ha muvhuso na thikhedzelo kha u wana na khwiniso ya mbuelo kha yeneyo ndaka; na

    e. ndivho dza u dzhia ndaka yeneyo .

4.	U itela ndivho dza ino khethekanyo—

    a. dzangalelo ḽa tshitshavha hu katelwa vhuḓiimiseli ha lushaka kha mbuedzedzo ya shango, na mbuedzedzo dzi ḓisa u swikelela hu linganaho kha zwiko zwa mupo zwa Afrika Tshipembe; nahone

    b. ndaka a si mavu fhedzi.

5.	Muvhuso u fanela u dzhia maga a mulayosiṅwa na maṅwe maga a pfalaho, kha zwiko zwine zwa vha hone, u itela hu vhe na nyimele dzi konisaho vhadzulapo u swikelela mavu nga nḓila I linganaho.
6.	Muthu kana tshitshavha tshine vhuṋe hatsho ha mavu a ho ngo tsireledzwa lwa mulayo zwo itiswa nga milayo ya

tshifhinga tsho fhelaho ya tshiṱalula kana zwiito o fanelwa, nga nḓila yo vhetshelwaho nga Mulayo wa Phalamennde, nga u wana vhuṋe vhu re mulayoni kana thandululo I linganaho.

2.	Muthu kana tshitshavha tsho dzhielwaho ndaka nga murahu ha ḽa 19 Fulwi 1913 zwo itiswa nga milayo ya tshifhinga tsho fhelaho ya tshiṱalula nga muvhala kana zwiito o fanelwa, nga nḓila yo vhetshelwaho nga Mulayo wa phalamennde, nga u ṋetshedzwa murahu ndaka yawe kana thandululo I linganaho.
3.	A hu na mbetshelo kha ino khethekanyo ine ya nga thivhela muvhuso kha u dzhia maga a mulayo kana maṅwe maga zwi tshi itelwa u wana mavu, maḓi na zwiṅwe zwi yelanaho na mbuedzedzo, u itela u tandulula masiandaitwa a tshifhinga tsho fhelaho a tshiṱalula, tenda u pambuwa kha mbetshelo dza ino khethekanyo dza vha dzi tshi ya nga mbetshelo ya khethekanyo ya 36(1).
4.	Phalamennde I fanela u ita mulayosiṅwa wo ambiwaho kha khethekanyo    ṱhukhu ya (6).

### Vhudzulo

1.	Muṅwe na muṅwe u na pfanelo ya u swikelela.

2.	Muvhuso u fanela u dzhia maga a mulayo na maṅwe maga, kha zwiko zwawo zwi re hone, u itela u tevhedza pfanelo ino.
3.	A hu na ane a nga pandelwa e hayani hawe, kana u kwashelwa haya hawe, hu si na ndaela ya khothe yo itwaho nga murahu ha musi ho sedzwa nyimele dzoṱhe. A hu na mulayo une wa ḓo tendela u pandelwa hu sa pfali.

### Ndondolamutakalo, zwiḽiwa, maḓi na tsireledzo ya vhathu

1.	Muṅwe na muṅwe u na pfanelo ya u swikelela—
    a. tshumelo dza ndondolamutakalo, hu tshi katelwa ndondolamutakalo ya mbebo;

    b. maḓi na zwiḽiwa zwo linganaho; na

    c. tsireledzo ya vhathu, hu tshi katelwa, arali vha sa koni u        ḓilondola na vhaunḓiwa vhavho, thuso yo teaho ya u tshila.

2.	Muvhuso u fanela u dzhia maga a mulayo na maṅwe maga, kha zwiko zwawo zwine wa vha nazwo, u itela u swikelela pfanelo hedzi dzoṱhe.
3.	A hu na ane a ḓo hanelwa dzilafho ḽa zwa mushonga ḽa shishi.

### Vhana

1.	Ṅwana muṅwe na muṅwe u na pfanelo—
    a. ya dzina na u vha muraḓo wa lushaka a tshi tou bebwa;

    b. ya ndondolo muṱani kana ndondolo ya mubebi wawe, kana iṅwe ndondolo yo teaho arali o bviswa kha muṱa we a bebwa khawo;

    c. ya zwiḽiwa zwa pfushi, vhudzulo, ndondolo ya mutakalo ya ndeme na tshumelo dza vhathu;

    d. ya u tsireledzwa kha u sa farwa zwavhuḓi, u litshedzelwa, u tambudzwa kana u nyadziswa;

    e. ya u tsireledzwa kha u shuma mishumo ya u vha tambudza;

    f. ya uri vha sa ṱoḓee kana vha sa tendelwe u shuma mushumo kana u        ṋetshedza tshumelo—

        i. dzi songo teaho muthu wa vhukale ha ṅwana onoyo; kana

        ii. dzine dza vhea vhutshilo, pfunzo, muvhili kana muhumbulo wa mutakalo kana muyani, fulufhelo kana mvelaphanḓa ya vhutshilo mulingoni;

    g. ya u sa fariwa nga nnḓani ha musi u mu fara hu ḽone ḽiga ḽa u fhedza, hune, nga nṱha ha pfanelo dzine vhana vha ḓiphiṋa ngadzo nga fhasi ha khethekanyo dza 12 na 35, ṅwana a nga farwa fhedzi lwa tshifhinga tsho pfufhifhalesaho, nahone u na pfanelo ya—

        i. u dzudzwa thungo ha vhathu vho farwaho vha nṱha ha miṅwaha ya 18; na

        ii. u farwa nga nḓila, nahone kha nyimele, ine ya dzhiela nṱha vhukale ha ṅwana;

    h. ya u vha na ramilayo o tholwaho nga muvhuso, hu tshi khou badela wone muvhuso, kha kutshimbilele kwa khothe dzi kwamaho ṅwana, u itela arali hu tshi nga vha na vhulamukanyi vhu si havhuḓi; na

    i. ya u sa shumiswa kha khuḓano dza muthu o ḓiṱamaho, nahone ya u tsireledzwa musi hu na khuḓano ya vhathu vho ḓiṱamaho.

2.	Ṅwana madzangalelo awe ndi one a ndemesa kha mafhungo maṅwe na maṅwe a kwamaho ṅwana.
3.	Kha khethekanyo ino “ṅwana” zwi amba muthu a re na miṅwaha ya fhasi ha 18.

### pfunzo

1.	Muṅwe na muṅwe u na pfanelo—
(a) ya pfunzo ya ndeme, hu tshi katelwa pfunzo ya ndeme ya vhaaluwa; na

(b) ya u isa pfunzo phanḓa, ine muvhuso, nga kha maga a pfadzaho, u fanela u ita uri I vhe hone nahone I swikelelee.

2.	Muṅwe na muṅwe u na pfanelo ya u wana pfunzo nga luambo lwa tshiofisi kana nyambo dzine muthu ene muṋe a tou ḓiṋangela kha zwiimiswa zwa pfuzo zwa muvhuso hune

yeneyo pfunzo ya nga konadzea zwi pfalaho. U itela u vhona uri hu na u swikelelea nahone mulayo u khou shumiswa

ino pfanelo, muvhuso u fanela u dzhiela nṱha nḓila dzoṱhe dzi pfalaho dza zwa pfunzo, hu tshi katelwa zwiimiswa zwa luambo luthihi, hu tshi dzhielwa nṱha—

	1.	ndinganyiso;
	1.	u konadzea; na
	1.	ṱhoḓea ya u tandulula mvelelo dza milayo na maitele a tshiṱalula tsha muvhala kha tshifhinga tsho fhelaho.

2.	Muṅwe na muṅwe u na pfanelo ya u thoma zwiimiswa zwa pfunzo a tshi khou shumisa tshelede yawe kha u zwi londola, zwine zwiimiswa zwenezwo—

    a. zwa sa ṱalule muthu zwo sedza murafho;

    b. zwo ḓiṅwalisa kha muvhuso; nahone

    c. zwi fare maimo ane a sa vhe fhasi ha zwiimo zwa zwiimiswa zwa pfunzo zwa muvhuso.

3.	Khethekanyo ṱhukhu ya (3) a I thivheli muvhuso kha u lambedza zwiimiswa zwa pfunzo zwo ḓiimisaho.

### Luambo na mvelele

1.	Muṅwe na muṅwe u na pfanelo ya u shumisa na u dzhenela Vhutshilo ha mvelele ine ene muṋe a tou nanga, fhedzi a hu tendelwi muthu u tevhedza pfanelo hedzi nga nḓila I sa ananiho na mbetshelo ya Mulayotibe wa Pfanelo.

### Zwitshavha zwa mvelele, vhurereli na luambo

1.	Vhathu vhane vha wela kha zwitshivha zwa mvelele, vhurereli kana kana luambo vha nga si thivhelwe u shumisa ino pfanelo, hu ḓi nga na vhaṅwe-vho vhane vha vha miraḓo ya tshitshavha—
    a. kha u ḓiphiṋa nga mvelele yavho, u ita zwa vhurereli havho na u shumisa luambo lwavho; na

    b. u vhumba, u dzhenela na u khwaṱhisa zwa mvelele, vhurereli na zwa luambo na zwiṅwe zwiimiswa kha tshitshavha.

2.	Pfanelo dzi re kha khethekanyo ṱhukhu ya (1) a dzi faneli u tevhedzwa nga nḓila I sa ananiho na mbetshelo ya Mulayotibe wa Pfanelo.

### u swikelela mafhungo

1.	Muṅwe na muṅwe u na pfanelo ya u kona u swikelela—
    a. mafhungo maṅwe na maṅwe a muvhuso; na

    b. mafhungo maṅwe na maṅwe a re na muṅwe muthu ane a ṱoḓea kha u tevhedza na u tsireledza pfanelo dziṅwe na dziṅwe.

2.	Mulayosiṅwa wa Lushaka u fanela u itiwa u itela uri pfanelo ino I kone u shuma zwavhuḓi, nahone I vhe na mbetshelo ya maga a pfalaho a u fhelisa muhwalo wa ndaulo na masheleni.

### maitele a ndaulo kwayo

1.	Muṅwe na muṅwe u na pfanelo ya u dzhia ḽiga ḽi re mulayoni kha zwa ndaulo, nga nḓila I pfalaho nahone o tevhedza kuitele ku pfalaho.

2.	Muṅwe na muṅwe ane pfanelo dzawe dzo pfukiwa nga ndaulo u na pfanelo ya uri a fhiwe mbuno dzo itisaho nahone dzo tou ṅwaliwa.
3.	Mulayo wa Lushaka u fanela u itwa uri pfanelo dzino dzi shume zwavhuḓi, nahone u fanela u—

    a. vhea ḽa uri kuitele kwa ndaulo ku ṱolwe nga khothe kana, hune zwa vha zwo tea, zwi ṱolwe nga komiti I sa dzhiiho sia kana muthu o ḓiimisaho;

    b. vhea mushumo kha muvhuso uri u ite uri pfanelo dzi re kha khethekanyo ṱhukhu dza (1) na (2) dzi shume zwavhuḓi; nahone

    c. u ṱuṱuwedze ndaulo yavhuḓi.

### u swikelela khothe

1.	Muṅwe na muṅwe u na pfanelo ya uri a hanedze nahone zwi tshi ḓo kona u tou tandululwa hutshi khou shumiswa mulayo tsheo ya
dzhiiwa nga nḓila I sa dzhiiho sia khothe kana, arali zwo tea, zwa itwa nga komiti I sa dzhiiho sia kana iṅwe foramu kana muthu o tou ḓiimisaho nga eṱhe.

### Vhathu vho fariwaho, vho valelwaho na vhane vha khou pomokwa

1.	Muṅwe na muṅwe o farwaho a tshi khou humbulelwa u vha o ita vhukhakhi u na pfanelo—
    a. ya u fhumula;

    b. ya u vhudzwa nga u ṱavhanya —

        i. nga ha pfanelo ya u ḓifhumulela; na

        ii. nga ha masiandaitwa a u sa fhumula;

    c. ya u sa kombetshedzwa u ḓibula kana u tenda hune ha ḓo shumiswa sa vhuṱanzi ha u vhona mulandu muthu onoyo;

    d. ya u iswa khothe nga u ṱavhanya nga nḓila I konadzeaho nahone I pfalaho, fhedzi hu si nga murahu ha—

        i. iri dza 48 musi o farwa; kana

        ii. mafhelo a ḓuvha ḽa u thoma ḽa khothe nga murahu ha iri dza 48, arali iri dza 48 dzi tshi fhela nga nnḓa ha khothe kana nga ḓuvha ḽine a si ḽa khothe yo ḓoweleaho;

    e. ya uri kha ḓuvha ḽa u ya khothe ḽa u thoma nga murahu ha musi o farwa, a hweswe mulandu kana a vhudzwe mbuno malugana na u bvela phanḓa na u valelwa, kana u vulwa; na

    f. ya u vulwa arali dzangalelo ḽa vhulamukanyi ḽi tshi mu tendala, zwi tshi ḓo bva na kha nyimele dzi pfalaho.

2.	Muṅwe na muṅwe o farwaho, hu tshi katelwa mufariwa o gwevhiwaho, u na pfanelo—

    a. ya u vhudzwa nga u ṱavhanya uri ndi ngani o fariwa;

    b. ya u nanga, na u vhonana na, ramulayo, na uri a vhudziwe nga ha pfanelo ino nga u ṱavhanya;

    c. ya u vha na ramulayo o tholwaho nga muvhuso hu tshi khou shuma tshelede ya wone muvhuso, u itela u vhona arali hu tshi nga vha na u sa tshimbila zwavhuḓi ha zwa vhulamukanyi, nahone a vhudzwe nga u ṱavhanya;

    d. u hanedza lu re mulayoni malugana na u farwa hawe nahone zwi tshi khou iwa khothe, arali u farwa hu siho mulayoni, a vhofhololwe;

    e. kha nyimele dza u valelwa dzine dza anana na tshirunzi tsha muthu, hu tshi katelwa u shumisa na mbetshelo, hu tshi khou badela muvhuso,vhudzulo vhu fushaho, zwiḽiwa, matheriaḽa a u vhala na dzilafho ḽa mushonga; na

    f. ya vhudavhidzani, na u dalelwa nga—

        i. mufarisi wawe;

        ii. shaka;

        iii. mueletshedzi wa zwa vhurereli we a tou nanga; na

        iv. dokotela we a tou nanga.

3.	Muhwelelwa muṅwe na muṅwe u na pfanelo ya tsengo kwayo, ine ya katela pfanelo ya—

    a. u vhudzwa mulandu nga vhuḓalo uri a kone u fhindula;

    b. u wana tshifhinga tsho linganaho na u wana tshomedzo dzo linganaho uri a kone u ḓiimelela;

    c. ya tsengo kha khothe yo ḓoweleaho;

    d. ya uri tsengo I thome nahone I fhele I songo lengiswa nga nḓila I sa pfali;

    e. ya u vha hone tsengoni;

    f. ya u nanga, na u imeleliwa nga, ramulayo, nahone a vhudziwe nga ha ino pfanelo nga u ṱavhanya;

    g. ya u vha na ramulayo o tholwaho nga muvhuso nahone hu tshi khou badela muvhuso, u itela arali hu nga vha na u sa tshimbila zwavhuḓi ha vhulamukanyi, nahone a vhudziwe nga ha ino pfanelo nga u ṱavhanya;

    h. ya u dzhiiwa a si na mulandu, ya u ḓifhumulela, na ya u sa ṋea vhuṱanzi tsengoni;

    i. ya u ṱanziela na u hanedza vhuṱanzi;

    j. ya u sa kombetshedzwa u fha vhuṱanzi ha u ḓiwanisa mulandu;

    k. ya u sengiswa nga luambo lune ene muhwelelwa a lu pfesesa kana, arali izwo zwi sa konadzei, a tou ḓologelwa kha luambo lonolo lune a lu kona;

    l. ya u sa vhonwa mulandu wa zwiito kana u khakha nga fhasi ha mulayo kana mulayo wa lushaka kana dzitshaka kha vhukhakhi ho iteaho mulayo u saathu u vha hone;

    m. ya u sa sengiselwa nyito kana vhukhakhi he a vhuya a baḓekwanywa naho kana he a vhuya a wanwa mulandu khaho;

    n. ya u wana tshigwevho tshi sa vhaisesiho arali tshigwevho tsho randelwaho tsha mulandu wawe tsho shandukiswa vhukati ha tshifhinga tsha musi a tshi khakha na tshifhinga tsha musi a tshi gwevhiwa; na

    o. u wana aphiḽi, kana u sedzuluswa nga, khothe khulwane.

4.	Musi ino khethekanyo I tshi ṱoḓa uri muthu a fhiwe mafhungo, mafhungo eneo a fanela u vha e kha luambo lune a lu pfesesa.
5.	Vhuṱanzi ho wanwaho nga nḓila ine ya pfukekanya pfanelo iṅwe na iṅwe ya Mulayotibe wa Pfanelo vhu tea u sa shumiswa arali vhu tshi ḓo ita uri hu si vhe na tsengo kwayo kana arali vhu tshi ḓo ita uri vhulamukanyi vhu sa tshimbile zwavhuḓi.

### mikano ya pfanelo

1.	Pfanelo kha Mulayotibe wa Pfanelo dzi kanukanywa zwi tshi ya nga mulayo u shumiswaho lwa u angaredza nga nḓila ine u kanulwa honoho ha vha hu pfadzaho nahone hu tshi
ṱanganedzea zwi khagala na kha tshitshavha tsha demokirasi yo ḓisendekaho kha tshirunzi tsha muthu, ndinganelo na mbofholowo, hu tshi dzhielwa nṱha zwithu zwinzhi zwo teaho, hu tshi katelwa—

	1.	lushaka lwa pfanelo;
	1.	ndeme ya ndivho ya mukano;
	1.	lushaka na vhuhulwane ha mukano;
	1.	vhushaka vhukati ha mukano na ndivho; na
	1.	nḓila dzi sa thivhelesiho u swikelela ndivho.
2.	Nga nnḓa ha musi hu na mbetshelo kha khethekanyo ṱhukhu ya (1) kana kha mbetshelo iṅwe na iṅwe ya Ndayotewa, a

hu na mulayo une wa kanula pfanelo iṅwe na iṅwe I re kha Mulayotibe wa Pfanelo.

### Tshiimo tsha shishi

1.	Tshiimo tsha shishi tshi ḓivhadzwa fhedzi zwi tshi ya nga Mulayo wa Phalamennde, nahone fhedzi, musi—
    a. Vhutshilo ha lushaka vhu kha u shushedzwa nga nndwa, u govhelwa, u dzhiiwa ha muvhuso nga ḽiṅwe shango,

mufhirifhiri, zwiwo zwa mupo kana zwiṅwe zwiimo zwa shishi kha tshitshavha; na

	1.	u ḓivhadzwa hohu hu na ndeme u itela u vhuedzedza mulalo na vhudziki.

2.	U ḓivhadzwa ha tshiimo tsha shishi, na mulayo muṅwe na muṅwe une wa nga itwa kana nyito ine ya nga dzhiiwa zwi tshi itiswa nga honoho u    ḓivhadzwa, hu thoma u shuma fhedzi—

    a. tshifhinga tshi ḓaho; na

    b. lwa maḓuvha a sa fhiri 21 u bva ḓuvha ḽa u ḓivhadzwa, nga nnḓani ha musi Buthano ḽa Lushaka ḽo ri hu bvelwe phanḓa. Buthano ḽa lushaka ḽi nga engedza tshiimo tsha shishi lwa miṅwedzi I sa fhiriho miraru. U engedzwa ha u thoma ha tshiimo tsha shishi hu fanela u vha nga tsheo yo dzhiiwaho nga vouthu nnzhi dza u tikedza dza miraḓo ya Buthano. U engedza tshiimo tsha shishi huṅwe na huiṅwe hu fanela u itwa nga tsheo yo dzhiiwaho ine ya vha na vouthu dza 60 dza miraḓo ya Buthano. Tsheo zwi tshi ya nga ino phara I dzhiiwa fhedzi hu tshi tevhelwa nyambedzano ya Buthano.

3.	Khothe iṅwe na iṅwe I re na vhukoni I nga dzhia tsheo malugana na u tea ha—

    a. u ḓivhadzwa ha tshiimo tsha shishi;

    b. u engedzwa ha tshiimo tsha shishi; kana

    c. mulayo muṅwe na muṅwe wo phasiswaho, kana ḽiga ḽo dzhiiwaho, zwi tshi itiswa nga u ḓivhadzwa ha tshiimo tsha shishi.

4.	Mulayo muṅwe na muṅwe wo phasiswaho zwi tshi itiswa nga u ḓivhadzwa ha tshiimo tsha shishi u nga bviswa kha Mulayotibe wa Pfanelo fhedzi nga nḓila ine—

    a. u bviswa hu ṱoḓea fhedzi nga tshiimo tsha shishi; na

    b. mulayo—

        i. u tshi tevhedza vhuḓifhinduleli ha Riphabuḽiki nga fhasi ha mulayo wa dzitshaka u shumaho kha zwiimo zwa shishi;

        ii. u tshi tevhedza khethekanyo ṱhukhu ya (5); na

        iii. u anḓadzwa kha Gazete ya Muvhuso nga u ṱavhanya arali zwi tshi konadzea nga murahu ha musi u tshi

5.	A hu na Mulayo wa Phalamennde une wa tendela u ḓivhadzwa ha tshiimo tsha shishi, nahone a hu na mulayosikwa wo itwaho kana ḽiṅwe ḽiga ḽo dzhiiwaho zwi tshi itiswa nga u vhewa, ḽine ḽa tendela—

    a. u tsireledza muvhuso, kana muthu muṅwe na muṅwe, malugana na nyito iṅwe na iṅwe I re nnḓa ha mulayo;

    b. u bviswa hufhio na hufhio kha ino khethekanyo; kana

    c. u bviswa hufhio na hufhio kha khethekanyo yo bulwaho kha khoḽomu ya 1 ya Thebuḽu ya Pfanelo dzi sa Bvisiwi, nga nḓila yo sumbedzwaho nga thungo ha khethekanyo kha khoḽomu ya 3 ya Thebuḽu.

#### Thebuḽu ya pfanelo dzi sa bviseiho## 

  1 2                                 3                                                                       ##   > Nomboro ya khethekanyo   > Ṱhoho ya khethekanyo uri pfanelo yo tsireledzwa u swika ngafhi

  9                              > Ndinganyiso                         > Malugana na tshiṱalula tshi songo ḓaho tshi itiswaho nga murafho, muvhala, lushaka kana vhubvo ha vhathu, mbeu, vhurereli kana luambo.

  10                             > Tshirunzi tsha muthu                > Tshoṱhe

  11                             > Vhutshilo                           > Tshoṱhe

  12                             > Mbofholowo na tsireledzo ya muthu   > Malugana na khethekanyo ṱhukhu dza (1)(d) na (e) na (2)(c).

  13                             > Vhupuli, u shuma nga u              > Malugana na vhupuli na vhushumeli                                 >                                     ##                                  > kombetshedzwa na                    

## 

  1 2                                                   3                                                                                         ##   > Nomboro ya khethekanyo   > Ṱhoho ya khethekanyo uri pfanelo yo tsireledzwa u swika ngafhi

  28                             > Vhana                                                 > Malugana na:                                                                                                                                                                                  -   Khethekanyo ṱhukhu ya (1)(d) na (e);                                                                                                                                                                                  -   Pfanelo dzi re kha phara ṱhukhu dza i. na (ii) dza khethekanyo ṱhukhu ya (1)(g); na                                                                                                                                                                                  -   Khethekanyo ṱhukhu ya 1(i) malugana na vhana vha miṅwaha ya 15 na vhaṱuku                                                                                                                                                                                  

  35                             > Vhatho vho farwaho, vho valelwaho na vho hwelelwaho   > Malugana na:                                                                                                                                                                                  -   Khethekanyo ṱhukhu ya (1)(a), (b) na                                                                                                                                                                                  > (c) na (2)(d);                                                                                                                                                                                  -   Pfanelo dza dzi re kha pharagirafu dza a. u swika kha (o) dza khethekanyo ṱhukhu ya (3), hu sa katelwi pharagirafu ya (d)                                                                                                                                                                                  -   Khethekanyo ṱhukhu ya (4); na                                                                                                                                                                                  -   Khethekanyo ṱhukhu ya (5) malugana na u sia nnḓa vhuṱanzi arali vhuṱanzi u ṱanganedza uvho vhuṱanzi zwi tshi ḓo khakhisa u tshimbila zwavhuḓi ha tsengo.                                                                                         ##                                                                                          

2.	Musi muthu o fariwa ha sa vhe na tsengo zwo itiswa nga u bviswa ha pfanelo zwi itiswaho nga u vhewa ha tshiimo tsha shishi, maitele a tevhelaho a fanela u tevhedzwa—

    a. Mualuwa ane a vha muraḓo wa muṱa kana khonani ya mufariwa u fanela u kwamiwa nga u ṱavhanya, nahone a vhudziwe uri mukene o fariwa.

    b. Nḓivhadzo I fanela u anḓadzwa kha Gazete ya Muvhuso wa Lushaka hu saathu u fhela maḓuvha maṱanu muthu uyo o farwa, hu bulwe dzina ḽa mufariwa na fhethu he a valelwa hone, hu bulwe ḽiga ḽa shishi zwi tshi ya nga zwe muthu uyo a farelwa.

    c. Mufariwa u fanela u tendelwa u nanga, na u dalelwa nga tshifhinga tshi pfalaho nga, dokotela wa dzilafho.

    d. Mufariwa u fanela u tendelwa a nanga, na u daleliwa nga tshifhinga tshiṅwe na tshiṅwe tshi pfalaho nga, ramulayo

    e. Khothe I fanela u sedzulusa u farwa ha muthu nga u ṱavhanya nga hune zwa konadzea ngaho arali zwi tshi konadzea, fhedzi hu si nga murahu ha maḓuvha a 10 nga murahu ha datumu ye muthu a farwa ngayo, nahone khothe I fanela u vula mufariwa nga nnḓani ha musi zwi tshi ṱoḓea uri u farwa uho hu ḓi ya phanḓa u itela uri hu vhe na mulalo na vhudziki.

    f. Mufariwa a songo vulwaho zwi tshi ya nga tsedzuluso ya fhasi ha pharagirafu ya (e), kana a songo vulwaho zwi tshi ya nga tsedzuluso ya fhasi ha ino pharagirafu, a nga

humbela khothe uri I dovhe I sedzuluse hafhu u farwa nga tshifhinga tshiṅwe na tshiṅwe nga murahu ha maḓuvha

a u bva kha a tsedzuluso yo no itwaho, nahone khothe I fanela u bvisa mufariwa nga nnḓani ha musi zwi tshi kha ḓi ṱoḓea uri hu bvelwa phanḓa na u farwa hu tshi itelwa mulalo na vhudziki.

	1.	Mufariwa u fanela u tendelwa u ya kha khothe iṅwe na iṅwe ene muṋe hu tshi dzhielwa nṱha u farwa hawe, hune ha ḓo to imelwa nga ramulayo kha khothe yeneyo, khathihi na u sumbedza uri u farwa hoho hu songo tsha ya phanḓa.
	1.	Muvhuso u fanela u ṋetshedza mbuno dzo ṅwalwaho kha khothe u sumbedza uri u farwa ha muthu uyo hu

fanela u ya phanḓa, nahone u fhe mufariwa khophi I re na mbuno phanḓa ha maḓuvha mavhili a musi khothe I tshi sedzulusa uho u farwa.

2.	Arali khothe ya vula mufariwa, muthu uyo ha nga fariwi hafhu a tshi farelwa wonoyo mulandu nga nnḓani ha musi muvhuso wo thoma wa sumbedza khothe zwivhuya zwa uri muthu uyo a farwe hafhu.
3.	Khethekanyo ṱhukhu dza (6) na (7) a dzi shumiswi kha vhathu vhane vha sa vhe vhadzulapo vha Afrika Tshipembe nahone vho farwaho zwo itiswa nga khuḓano ya mashango a dzitshaka. Vhuimoni ha zwnezwo, muvhuso u fanela u tevhedza zwiṱandadi zwi vhofhaho Riphabuḽiki nga fhasi ha mulayo wa dzitshaka wa zwa vhuthu malugana na u farwa ha onoyo muthu.

### u shumiswa ha pfanelo

1.	Muṅwe na muṅwe o bulwaho kha ino khethekanyo u na pfanelo dza u kwama khothe I re na vhukoni, a sumbedza uri Mulayotibe wa Pfanelo wo pfukiwa kana u khomboni, nahone khothe I nga mu thusa nga nḓila yo teaho, hu tshi katelwa na u bulwa ha dzenedzo pfanelo. Vhathu vhane vha nga ya khothe ndi havha—
    a. muṅwe na muṅwe ane a khou itela dzangalelo ḽawe ene muṋe;

    b. muṅwe na muṅwe ane a khou zwi ita o imela muṅwe muthu ane ha koni u ḓiitela;

    c. muṅwe na muṅwe ane a khou zwi ita e muraḓo wa, kana dzangalelo        ḽa, tshigwada kana kiḽasi ya vhathu;

    d. muṅwe na muṅwe ane a khou itela dzangalelo ḽa tshitshavha; na

    e. dzangano ḽine ḽa khou ita ḽo imela miraḓo yaḽo.

### Ṱhalutshedzo

1.	Musi hu tshi ṱalutshedzwa Mulayotibe wa Pfanelo, khothe, komiti kana foramu—
    a. I fanela u ṱuṱuwedza ndeme dzi tikedzaho tshitshavha tsha demokirasi nahone zwi khagala lwo ḓitikaho nga ndeme ya vhuthu, ndinganelo na mbofholowo;

    b. I fanela u dzhiela nṱha mulayo wa dzitshaka; na

    c. I nga dzhiela nṱha mulayo wa nnḓa/ḽiṅwe shango.

2.	Musi hu tshi ṱalutshedzwa mulayosiṅwa, na musi hu tshi bveledzwa mulayo wo ḓoweleaho kana mulayo wa sialala, khothe iṅwe na iṅwe , komiti kana foramu I fanela u ṱuṱuwedza muya, u sumbedza ndivho ya Mulayotibe wa Pfanelo.
3.	Mulayotibe wa Pfanelo a u haneli u vha hone ha dziṅwe pfanelo kana mbofholowo dzine dza dzhielwa nṱha kana dzi ṋetshedzwaho nga mulayo wo ḓoweleaho, mulayo wa sialala kana mulayosiṅwa, nga nḓila ine dza anana na Mulayotibe.

# NDima ya 3

## muVhusO Wa TshumisaNO

### muvhuso wa Riphabuḽiki

1.	Kha Riphabuḽiki, muvhuso wo vhumbwa nga muvhuso wa lushaka, mavunḓu na muvhuso wapo ine mivhuso heyi yo fhambana, I a shumisana nahone I na vhushaka.
2.	Masia oṱhe a muvhuso a fanela u tevhedza milayo ya ino Ndima na u shuma mishumo yayo I tshi tevhedza ṱhoḓea dza ino Ndima.

### milayo ya muvhuso wa tshumisano na vhushaka vhukati ha mivhuso

1.	Masia oṱhe a muvhuso na zwiimiswa zwoṱhe zwa muvhuso kha sia ḽiṅwe na ḽiṅwe zwi fanela u—
    a. vhulunga mulalo, vhuthihi ha lushaka na u sa fhandekanya Riphabuḽiki;

    b. tsireledza vhathu vha Riphabuḽiki;

    c.  ṋetshedza muvhuso wavhuḓi, u re khagala, u re na vhuḓifhinduleli nahone u pfeseseaho kha Riphabuḽiki;

    d. vha na vhuluvha/ u fhulufhedzea kha Ndayotewa, Riphabuḽiki na vhathu vha hone;

    e.  ṱhonifha tshiimo tsha ndayotewa, zwiimiswa, maanḓa na mishumo ya muvhuso kha maṅwe masia;

    f. sa shumisa maanḓa afhio na afhio kana u sa shuma nga nnḓani ha hayo e zwa fhiwa zwi tshi ya nga Ndayotewa;

    g. shumisa maanḓa azwo na u shuma nga nḓila ine ya sa dzhenelele vhufhethu, kushumele na u fhulufhedzea ha zwiimiswa zwa muvhuso kha maṅwe masia; na

    h. shumisana kha u thembana na u fhulufhedzea nga—

        i. u ṱuṱuwedza vhushaka havhuḓi;

        ii. u thusana na u tikedzana;

        iii. u ḓivhadzana, na u kwamana kha mafhungo ane madzangalelo a hone a fana;

        iv. u konanya nyito dzao na vhusimamilayo

        v. u tevhedza maitele o tendelanwaho; na

        vi. u thivhela zwa u hwelelana kha zwa mulayo.

2.	Mulayo wa Phalamennde u fanela u—

    a. thoma na u ita uri hu vhe na zwiimiswa zwa u ṱuṱuwedza na u tshimbidza zwa vhushaka ha muvhuso; na

    b. u ita uri hu vhe na nḓila na maitele a u tshimbidza kana u leludza zwa u tandulula khuḓano kha muvhuso/mihasho.

3.	Tshiimiswa tsha muvhuso tshi kwameaho kha phambano ya muvhuso tshi fanela u ita ndingedzo dzi pfalaho uri hu

fheliswe phambano nga nḓila na maitele o itelwaho u fhelisa heyo phambano, nahone nḓila dzoṱhe dzi fanela u shumiswa phanḓa ha musi hu tshi yiwa khothe u tandulula phambano hone.

2.	Arali khothe I sa fushei uri ṱhoḓea dza khethekanyo ṱhukhu ya (3) yo fushwa, I nga humisela phambano murahu kha zwiimiswa zwi kwameaho.

# NDima ya 4

## phaLameNNDe

### kuvhumbelwe kwa phalamennde

1.	Phalamende yo vhumbwa nga—
    a. Buthano ḽa lushaka; na

    b. Khoro ya Lushaka ya Mavunḓu.

2.	Buthano ḽa Lushaka na Khoro ya Lushaka ya Mavunḓu zwi a dzhenela u sikwa ha mulayo nga nḓila yo sumbedzwaho kha Ndayotewa.
3.	Buthano ḽa Lushaka ḽi khethelwa u imela vhathu na u vhona uri hu vhe na muvhuso wa vhathu nga fhasi ha Ndayotewa.

Ḽï ita hezwi nga u nanga Phresidennde, nga u ita uri hu vhe na foramu ya lushaka u itela u sedzulusa zwi kwamaho

tshitshavha, nga u phasisa mulayo na u sengulusa na u vhona mashumele.

2.	Khoro ya Lushaka ya Mavunḓu I imela mavunḓu u itela uri madzangalelo a vunḓu a dzhielwe nṱha nga muvhuso wa lushaka. Ḽi ita hezwi nga u dzhenelela kha maitele a mulayo wa lushaka na nga u ita uri hu vhe na foramu ya lushaka ya mafhungo a kwamaho mavunḓu.
3.	Phresidennde u vhidza Phalamennde kha muṱangano u si wa nga misi nga tshifhinga tshiṅwe na tshiṅwe u itela u shuma mushumo wa tshipentshela.
4.	Dzulo ḽa Phalamennde ḽi farwa Cape Town, fhedzi Mulayo wa Phalamennde wo itwaho zwi tshi ya nga khethekanyo ya 76(1) na (5) u nga ita uri dzulo ḽa Phalamennde ḽi farwe huṅwe na huṅwe.

### maanḓalanga a Vhusimamilayo ha Riphabuḽiki

1.	Kha Riphabuḽiki, maanḓalanga a vhusimamilayo—
    a. ha lushaka kha muvhuso a na Phalamennde, sa zwe zwa sumbedzwa kha khethekanyo ya 44;

    b. ha vunḓu kha muvhuso a na vhusimamilayo ha vunḓu,sa zwe zwa sumbedzwa kha khethekanyo ya 104; na

    c. ha muvhuso wapo a na Khoro ya Masipala, sa zwe zwa sumbedziswa zwone kha khethekanyo ya 156.

### maanḓalanga a Vhusimamilayo ha Lushaka

1.	Maanḓalanga a vhusimamilayo ha lushaka sa musi a na Phalamennde—
    a. a hweswa Buthano ḽa Lushaka, maanḓa a Buthano ḽa Lushaka—

        i. a u khwinisa Ndayotewa;

        ii. a u phasisa mulayo malugana na mafhungo maṅwe na maṅwe, hu tshi katelwa mafhungo a ndeme

o tevhekanywaho kha Sheduḽu ya 4, fhedzi hu sa katelwi, zwine zwa itiswa nga khethekanyo ṱhukhu ya (2), ane a vha mafhungo a ndeme o tevhekanywaho kha Sheduḽu ya 5; na

		1.	u ṋea maanḓa a vhusimamilayo, nga nnḓani ha maanḓa a u shandukisa Ndayotewa, a tshi fhiwa tshiṅwe tshiimiswa kha luṅwe lufhafha lwa muvhuso; na

	1.	u fha maanḓa Khoro ya lushaka ya Mavunḓu a u—

    i. dzhenelela kha u khwinisa Ndayotewa zwi tshi ya nga khethekanyo ya 74;

    ii. u phasisa mulayo, zwi tshi ya nga khethekanyo ya 76, mulayo malugana na mafhungo maṅwe na

maṅwe ane a wela kha a ndeme o itwaho mutevhe kha Sheduḽu ya 4 na maṅwe mafhungo a ṱoḓwaho nga Ndayotewa ine ya ḓo phasiswa zwi tshi ya nga khethekanyo ya 76; na

		1.	u dzhiela nṱha, zwi tshi ya nga khethekanyo ya 75, mulayo muṅwe na muṅwe u phasiswaho nga Buthano ḽa Lushaka.

2.	Phalamennde I nga dzhenelela, nga u tou phasisa mulayo zwi tshi ya nga khethekanyo ya 76(1), malugana na mafhungo

a welaho kha a ndeme o itwaho mutevhe kha Sheduḽu ya 5, musi hu na ṱhoḓea—

	1.	uri hu khwaṱhiswe tsireledzo ya lushaka;
	1.	uri hu khwaṱhiswe vhuthihi ha ikonomi;
	1.	uri hu khwaṱhiswe zwiṱandadi zwa lushaka zwa ndeme;
	1.	uri hu thomiwe zwiṱandadi zwiṱukusa zwi ṱoḓeaho kha u ṋetshedza tshumelo; kana
	1.	uri hu thivhelwe nyito I sa pfali I dzhiiwaho nga vunḓu ine ya ita luvhengela kha madzangalelo a ḽiṅwe vunḓu kana shango ḽoṱhe.

2.	Mulayo malugana na mafhungo ane a pfala a tshi ṱoḓea kha, kana a si a ndeme, u shumisa maanḓa malugana na mafhungo o tevhekanywaho kha Sheduḽu ya 4 ndi a, ndivho

dzoṱhe, mulayo malugana na mafhungo o tevhekanywaho kha Sheduḽu ya 4.

2.	Musi hu tshi shumiswa maanḓalanga a mulayo, Phalamennde I vhofhiwa nga Ndayotewa fhedzi, nahone I fanela u shuma zwi tshi ya nga yone Ndayotewa, nahone I kha mikano ya yone Ndayotewa fhedzi.

### milayo na ndaela zwo ṱanganelanaho na komiti dzo ṱanganelanaho

1.	Buthano ḽa Lushaka na Khoro ya Lushaka ya Mavunḓu zwi fanela u thoma komiti ya milayo zwo ṱanganelanaho u itela u vhumba milayo na ndaela malugana na mafhungo o
ṱanganelanaho a Buthano ḽa Lushaka na Khoro, zwi tshi katela milayo na ndaela zwa—

	1.	u ta maitele a u tshimbidza kuitele kwa vhusimamilayo, hu tshi katelwa u vhea tshifhinga tsha u fhedza tshipiḓa tshiṅwe na tshiṅwe tsha maitele;
	1.	u thoma komiti yo ṱanganelaho yo vhubwaho nga vhaimeli vha bvaho kha Buthano na Khoro uri vha lavhelese na u vhiga malugana na Mulayotibe wo lavhelelwaho kha khethekanyo dza 74 na 75 dzine dzo ambiwa kha komiti;
	1.	u thoma komiti yo ṱanganelaho ya u lavhelesa Ndayotewa nga nwaha; na
	1.	u laula mushumo wa—

    i. komiti yo ṱanganelaho;

    ii. Komiti ya Vhulamukanyi;

    iii. komiti ya u lavhelesa ndayotewa; na

    iv. komiti iṅwe na iṅwe yo ṱanganelanaho yo thomiwaho zwi tshi ya nga pharagirafu ya (b).

2.	Miraḓo ya khabinete, miraḓo ya Buthano ḽa Lushaka na vhurumelwa kha Khoro ya Lushaka ya Mavunḓu vha na vhuṱalu na nyiledzo zwi fanaho phanḓa ha komiti yo ṱanganelaho ya Buthano na Khoro sa zwine dza vha nazwo phanḓa ha Buthano na Khoro.

## buthano ḽa lushaka

### kuvhumbelwe na khetho

1.	Buthano ḽa Lushaka ḽo vhumbiwa nga Miraḓo I re vhukati ha 350 na 400 ya vhafumakadzi na vhanna vho khethwaho sa miraḓo zwi tshi ya nga sisiṱeme ya vhakhethi—
    a. yo randelwaho nga mulayo wa lushaka;

    b. yo thewaho kha mutevhe muthihi wa vhakhethi wa lushaka;

    c. u tendela miṅwaha ya fhasisa ya u voutha ya 18; na

    d. ine ya bveledza nga u angaredza, vhuimeli ho linganaho.

2.	Mulayo wa Phalamennde u fanela u ṋetshedza nḓila ya u ta tshivhalo tsha miraḓo ya Buthano ḽa Lushaka.

> [Khethekanyo ṱhukhu ya. (1) yo khwiniswa nga khethekanyo ya . 1 ya Mulayo wa Khwiniso ya vhufumi ya Ndayotewa wa 2005 na nga khethekanyo ya. 1 ya Mulayo wa Khwiniso ya vhufumiṱhanu ya Ndayotewa wa 2008.]
{:.note}

### Vhuraḓo

1.	Mudzulapo muṅwe na muṅwe ane a vha na thendelo ya u khethela Buthano    ḽa Lushaka o tea u vha muraḓo wa Buthano nga nnḓa ha—
    a. muthu muṅwe na muṅwe o tholiwaho kana ane a khou shumela muvhuso na u hola malugana na u tholiwa honoho kana tshumelo kha muvhuso, hu sa katelwi—

		1.	Phresidennde, Muthusa-Phresidennde, Dziminisṱa na Vhathusa-Dziminisṱa; khathihi na

		1.	vhafaraofisi vhane mishumo yavho ya yelana na mishumo ya muraḓo wa Buthano ḽa Lushaka, nahone iyo mishumo I tshi nga vha yo sumbedzwa nga mulayo wa lushaka uri I a yelana na iyo mishumo;

    a. vharumiwa vha tshoṱhe kha Khoro ya Lushaka ya Mavunḓu kana miraḓo ya vhusimamilayo ha vunḓu kana Khoro ya Masipala;

    b. vhathu vha re na zwikolodo zwihulwane zwine vha kundelwa u zwi badela;

    c. muthu muṅwe na muṅwe o ḓivhadzwaho kana u khwaṱhisedzwa nga khothe ya Riphabuḽiki uri muhumbulo wawe a u shumi zwavhuḓi, kana

    d. muthu muṅwe na muṅwe ane, nga murahu ha musi heyi khethekanyo yo no thoma u shuma, a vha o wanala e na mulandu a gwevhiwa miṅwedzi ya 12 a songo tendelwa u badela ndaṱiso, nga ngomu kha Riphabuḽiki, kana nnḓa ha Riphabuḽiki arali nyito yo ḓisaho vhukhakhi yo vha I tshi ḓo dzhiwa sa vhukhakhi nga ngomu kha Riphabuḽiki, fhedzi

a hu na muthu ane a ḓo dzhiwa uri o gwevhiwa u swikela khaṱhululo kha u wanwa mulandu kana u gwevhiwa yo no fhedziwa nga hayo, kana u swika musi tshifhinga tsha khaṱhululo tsho no fhela. U sa tendelwa nga fhasi ha ino phara zwi fhela nga murahu ha musi muthu o no fhedza miṅwaha miṱanu nga murahu ha musi a tshi fhedza tshigwevho tshawe.

2.	Muthu a songo teaho u vha muraḓo wa Buthano ḽa Lushaka u ya nga khethekanyo ṱhukhu ya (1) (a) kana (b) a nga vha nkhetheni wa Buthano hu tshi tevhedzwa mikano ifhio kana ifhio kana ṱhoḓea dza mulayo wa lushaka.
3.	Muthu a nga fhelelwa nga u vha muraḓo wa Buthano ḽa Lushaka arali uyo muthu—

    a. a tshi swika hune a vha a songo tsha tea; kana

    b. a sa vhe hone Buthanoni musi a songo wana thendelo kha nyimele dzine milayo na ndaela dza Buthano zwa amba nga ha u fhelelwa nga u vha muraḓo; kana

    c. a imiswa u vha muraḓo wa dzangano ḽo taho muthu onoyo kha Buthano.

> [Khethekanyo ṱhukhu ya. (3) yo imelwa nga khethekanyo ya . 2 ya Mulayo wa Khwiniso ya Vhufumi ya Ndayotewa wa 2003 na nga khethekanyo ya . 2 ya Mulayo wa Khwiniso ya vhufumiṱhanu ya Ndayotewa wa 2008.]
{:.note}

2.	Zwikhala kha Buthano ḽa Lushaka zwi fanela u ḓadzwa hu tshi tevhedzwa mulayo wa lushaka.

### miano kana u khwaṱhisedza

1.	Phanḓa ha musi Miraḓo ya Buthano ḽa Lushaka i tshi thoma u shuma mishumo yayo kha Buthano, vha tea u ana kana vha khwaṱhisedza u fulufhedzea kha Riphabuḽiki na u tevhela Ndayotewa, u ya nga ha Sheduḽu ya 2.

### Tshifhinga tshine buthano ḽa Lushaka ḽa ḓo tshi fhedza

1.	Buthano ḽa Lushaka ḽi khethiwa lwa tshifhinga tsha miṅwaha miṱanu.

2.	Arali Buthano ḽa Lushaka ḽa fhaladzwa u ya nga khethekanyo ya 50 kana musi tshifhinga tshaḽo tsha fhela, Phresidennde, nga mulevho, u tea u dzudzanya khetho na u vhea ḓuvha

ḽa u fariwa ha khetho, dzine dza tea u fariwa hu saathu u fhela maḓuvha a 90 u bva musi Buthano ḽo fhaladzwa, kana tshifhinga tshaḽo tsho fhela. Hu nga itwa nḓivhadzo ya u dzudzanya kana u vhea datumu dza khetho phanḓa kana nga murahu ha musi tshifhinga tsha Buthano ḽa Lushaka tshi tshi fhela.

> [Khethekanyo ṱhukhu ya. (2) yo imelwa nga khethekanyo ya. 1 ya Mulayo wa Khwiniso wa Vhuṱanu ya Ndayotewa wa 1999.]
{:.note}

2.	Arali mvelelo dza khetho dza Buthano ḽa Lushaka dza sa ḓivhadzwe nga tshifhinga tsho bulwaho u ya nga

khethekanyo ya 190, kana arali khetho dzo imiswa nga khothe, Phresidennde, nga nḓivhadzo kana mulevho, u fanela u dzudzanya na u vhea datumu dza dziṅwe khetho, dzine dza fanela u farwa hu saathu u fhela maḓuvha a 90 u bva tshe

tshifhinga tsha fhela kana u bva tshe khetho dza imiswa.

2.	Buthano ḽa Lushaka ḽi tendelwa u shuma u bva nga ḓuvha ḽe ḽa fhaladzwa kana ḽe tshifhinga tshaḽo tsha fhela u swika kha ḓuvha    ḽine ḽa tevhelwa nga ḽine ha thoma u iwa khethoni dza Buthano    ḽi tevhelaho.

### u fhaladzwa ha buthano ḽa Lushaka phanḓa ha musi tshifhinga tshaḽo tsha u shuma tshi tshi fhela

1.	Phresidennde u fanela u fhaladza Buthano ḽa Lushaka arali—
    a. Buthano ḽo dzhia tsheo ya uri ḽi fhaladzwe zwi tshi khou tikedzwa nga vouthu dza vhunzhi ha miraḓo yaḽo; nahone

    b. ho fhela miṅwaha miraru tshe Buthano ḽa khethwa.

2.	Mufarela-Phresidennde a nga fhaladza Buthano ḽa Lushaka arali—

    a. hu na tshikhala ofisini ya Phresidennde; na

    b. Buthano ḽi tshi khou kundelwa u khetha Phresidennde muswa hu saathu u fhela maḓuvha a 30 musi ho vha na tshikhala.

### Zwifhinga zwa madzulo na zwa u awela

1.	Nga murahu ha khetho, dzulo ḽa u thoma ḽa Buthano ḽa Lushaka ḽi tea u farwa nga tshifhinga na ḓuvha zwo tiwaho nga Phresidennde wa Khothe ya Ndayotewa, fhedzi hu saathu u fhela maḓuvha a 14 u bva nga ḓuvha ḽe mvelelo dza khetho dza ḓivhadzwa ngaḽo. Buthano ḽa Lushaka ḽi nga ta    ḽone ḽine tshifhinga na madzulo aḽo maṅwe khathihi na zwifhinga zwaḽo zwa u awela.

> [Khethekanyo ṱhukhu ya. (1) yo imelwa nga khethekanyo ya. 1 ya Mulayo wa Khwiniso ya Vhurathi ya Ndayotewa wa vhu 34 wa 2001.]
{:.note}

2.	Phrresidennde a nga vhidza dzulo ḽa Buthano ḽa Lushaka ḽi songo    ḓoweleaho tshifhinga tshiṅwe na tshiṅwe u itela u shuma mishumo ya tshihaḓu
3.	Madzulo a Buthano ḽa Lushaka o tendelwa u vha huṅwe na huṅwe nga nnḓa ha Phalamenndeni zwi tshi khou itelwa tshitshavha, tsireledzo kana ndeludzo nahone arali zwo tendelwa kha milayo na ndaela dza Buthano.

### mulangadzulo na muthusa-mulangadzulo

1.	Kha muṱangano kana dzulo ḽawo ḽa u thoma nga murahu ha musi ḽo khethiwa, kana musi zwi tshi ṱoḓea uri hu ḓadziwe tshikhala tshi si na muthu, Buthano ḽa Lushaka ḽi tea u khetha Mulangadzulo na Muthusa-Mulangadzulo u bva kha miraḓo yaḽo.

2.	Phresidennde wa Khothe ya Ndayotewa u tea u ranga phanḓa khetho dza mulangadzulo, kana a rumela muṅwe Muhaṱuli uri a ite ngauralo. Mulangadzulo u ḓo ranga phanḓa khetho dza Muthusa-Mulangadzulo.

> [Khethekanyo ṱhukhu ya. (2) yo imelwa nga khethekanyo ya. 2 ya Mulayo wa Khwiniso wa Vhurathi ya Ndayotewa wa 2001.]
{:.note}

2.	Maitele o bulwaho kha Tshipiḓa tsha A tsha Sheduḽu 3 a shuma kha khetho dza Mulangadzulo na Muthusa- Mulangadzulo.
3.	Buthano ḽa Lushaka ḽi nga bvisa Mulangadzulo kana Muthusa-    Mulangadzulo kha ofisi nga ḽikumedzwa. Vhunzhi ha miraḓo ya Buthano I fanela u vha hone musi ḽikumedzwa ḽi tshi ṱanganedzwa.
4.	Buthano ḽa Lushaka, u ya nga milayo na ndaela dzaḽo, ḽi nga nanga kha miṅwe miraḓo vhaṅwe vharangaphanḓa vha u tshimbidza vhane vha ḓo thusa Mulangadzulo na Muthusa- Mulangadzulo.

### Tsheo

1.	Nga nnḓa ha afho hune Ndayotewa ya nga vha yo sumbedza nga iṅwe nḓila—
    a. vhunzhi ha Miraḓo ya Buthano I tea u vha I hone musi hu tshi vha na vouthu kha Mulayotibe kana u khwiniswa ha Mulayotibe;

    b. tshivhalo tshi linganaho nthihi tshararu tsha miraḓo tshi tea u vha tshi hone musi hu tshi vha na vouthu kha mafhungo maṅwe na maṅwe kha Buthano; na

    c. mafhungo oṱhe ane a vha kha Buthano ḽa Lushaka a tea u tshewa nga vhunzhi ha dzivouthu dzo itwaho.

2.	Muraḓo wa Buthano ḽa Lushaka a no khou ranga phanḓa nga tshifhinga tsha u voutha ha nga tendelwi u voutha na vhaṅwe, fhedzi—

    a. o fanela u voutha fhedzi arali hu na thai kha tshivhalo tsha dzivouthu dza masia oṱhe ane a khou voutha kha ḽiṅwe fhungo; nahone

    b. a nga ita vouthu ya u tshea musi fhungo ḽi tshi tea u tshewa nga tshivhalo tshi si fhasi ha mbili tshararu tsha miraḓo ya Buthano.

### pfanelo dza miṅwe miraḓo na Vhathusa-minisṱa kha buthano ḽa Lushaka

1.	Phresidennde na muraḓo ufhio na ufhio wa Khabinethe kana Muthusa-Minisṱa ufhio kana ufhio ane a si vhe muraḓo wa Buthano ḽa Lushaka, u ya nga milayo na ndaela dza Buthano, a nga ḓi dzhenela na u amba kha Buthano ḽa Lushaka, fhedzi, a nga si vouthe.

> [Khethekanyo ya. 54 yo imelwa nga khethekanyo ya. 3 ya Mulayo wa Khwiniso ya Vhurathi ya Ndayotewa wa 2001.]
{:.note}

### maanḓa a buthano ḽa Lushaka

1.	Musi ḽi tshi shumisa maanḓa aḽo a mulayosiṅwa, Buthano ḽa Lushaka ḽi nga—
    a. dzhiela nṱha, phasisa, khwinisa na u hana mulayo ufhio na ufhio u re phanḓa ha Buthano; na

    b. u thoma kana u lugisela mulayo, nga nnḓa ha Milayotibe ya zwa mashelenei.

2.	Buthano ḽa Lushaka ḽi ḓo tea na u ṋetshedza nḓila—

    a. dza u vhona uri miraḓo yoṱhe ya khorotshitumbe ya muvhuso I re kha sia ḽa muvhuso ḽa lushaka I na vhuḓifhinduleli khaḽo; na

    b. u khwaṱhisa vhusedzi kwaho ha—

        i. u shumiswa ha maanḓalanga a khorotshitumbe ya lushaka, zwi tshi katela na u shumiswa ha milayo; na

        ii. muraḓo ufhio na ufhio wa muvhuso.

### Vhuṱanzi kana mafhungo a re phanḓa ha buthano ḽa Lushaka

1.	Buthano ḽa Lushaka kana iṅwe ya dzikomiti dzaḽo I nga—
    a. vhidza muthu ufhio na ufhio u ḓa phanḓa haḽo u ṋea vhuṱanzi o thoma a ana kana a khwaṱhisedza na u bvisa maṅwalo;

    b.  ṱoḓa uri muthu ufhio na ufhio kana tshiimiswa a/ tshi ṋee muvhigo khaḽo;

    c. u kombetshedza, hu tshi tevhelwa mulayosiṅwa wa lushaka kana milayo na ndaela, muthu muṅwe na muṅwe kana tshiimiswa uri tshi tevhedze samanisi kana ṱhoḓea u ya nga phara ya (a) kana (b); na

    d. u ṱanganedza phethishini, vhuimeleli kana mihumbulo yo ḓiswaho nga muthu muṅwe na muṅwe kana zwiimiswa zwi re na dzangalelo.

### Nzudzanyo dza nga ngomu, maitele na matshimbidzele a buthano ḽa Lushaka

1.	Buthano ḽa Lushaka ḽi nga—
    a. ta na u laula nzudzanyo dzaḽo dza nga ngomu, maitele na matshimbidzele; na

    b. ita milayo na ndaela malugana na mafhungo aḽo, hu tshi dzhielwa nṱha demokirasi ya vhuimeleli na u dzhenela, vhuḓifhinduleli, u vha khagala na u dzhenela ha muṅwe na muṅwe.

2.	Milayo na ndaela dza Buthano ḽa Lushaka zwi tea u ita uri hu vhe na—

    a. u thomiwa, kuvhumbelwe, maanḓa, mishumo, maitele na tshifhinga tshi no dzhiwa nga komiti dzaḽo; na

    b. U dzhenela matshimbidzele a Buthano ḽa Lushaka na komiti dzaḽo dza madzangano maṱuku oṱhe a poḽitiki o imelelwaho kha Buthano, nga nḓila I ananaho na demokirasi;

    c. thuso ya tshelede na ndaulo kha ḽihoro ḽiṅwe na ḽiṅwe ḽa poḽitiki ḽo imelelwaho kha Buthano zwi tshi vhambedzwa na vhuimeleli haḽo u itela uri ḽihoro ḽiṅwe na ḽiṅwe ḽi ite mushumo waḽo kha Buthano zwavhuḓi; na

    d. u dzhiela nṱha murangaphanḓa wa ḽihoro ḽihanedzi ḽihulwane kha Buthano sa Murangaphanḓa wa Ḽihoro

### Vhuṱalu

1.	Miraḓo ya Khabinethe, Vhathusa-Minisṱa na miraḓo ya Buthano ḽa Lushaka—
    a. vha na mbofholowo ya u amba kha Buthano na kha komiti dzaḽo tenda ya tevhedza milayo na ndaela; na

    b. miraḓo ya Buthano ḽa Lushaka a I nga iswi khothe malugana na zwa vhukhakhi, u farwa, u valelwa dzhele kana u pfi vha na vhuḓifhinduleli kha zwo tshinyadzwaho nga nṱhani ha—

        i. zwiṅwe na zwiṅwe zwe vha zwi amba, u zwi bvisa kana u zwi            ṋea Buthano kana iṅwe na iṅwe ya komiti dzaḽo; kana

        ii. zwiṅwe na zwiṅwe zwo dzumbululwaho nga nṱhani ha zwe vha zwi amba, u zwi bvisa kana u zwi ṋekedza kha Buthano kana iṅwe ya komiti dzaḽo.

2.	Vhuṅwe vhuṱalu na u tsireledzea ha Buthano ḽa Lushaka, miraḓo ya Khabinethe zwi nga vhewa nga mulayosiṅwa wa lushaka.
3.	Miholo, magavhelo na mbuelo zwi fhiwaho miraḓo ya Buthano ḽa Lushaka zwi badelwa zwi tshi bva kha Tshikwama tsha Mbuelo tsha Lushaka.

> [Khethekanyo ya. 58 yo khwiniswa nga khethekanyo ya. 4 ya Mulayo wa Khwin- iso ya Vhurathi ya Ndayotewa wa 2001.]
{:.note}

### u kona u swikelela na u dzhenelela kha buthano ḽa Lushaka nga nnyi na nnyi

1.	Buthano ḽa Lushaka ḽi tea—
    a. u ṱuṱuwedza u dzhenelela ha nnyi na nnyi kha zwa vhusimamilayo na maṅwe maitele a zwa Buthano na komiti dzaḽo; na

    b. u shuma mafhungo aḽo hu si na tshidzumbe, na u farela madzulo aḽo na a dzikomiti, zwi tshi itea khagala, fhedzi hu nga kha ḓi dzhiiwa vhukando ho teaho—

        i. u langula u swikelela ha nnyi na nnyi, zwi tshi katela na u swikelela ha vhoramafhungo, kha Buthano na komiti dzaḽo; na

        ii. u ita uri muthu ufhio na ufhio a setshiwe, u hanelwa u dzhena kana u bviswa, arali zwo tea.

2.	Buthano ḽa Lushaka ḽi nga si sie vhathu nnḓa, zwi tshi katela vhoramafhungo, kha u vha hone kha dzulo nga nnḓani ha musi zwi tshi pfesesea na u kona u tikedza u ita zwenezwo kha tshitshavha kha demokirasi I re khagala.

## khoro ya mavunḓu ya Lushaka

### kuvhumbelwe kwa khoro ya Lushaka

1.	Khoro ya Mavunḓu ya Lushaka yo vhumbwa nga vhurumiwa vhuthihi vhune ha bva kha Vunḓu ḽiṅwe na ḽiṅwe vhu re na vharumiwa vha fumi.

2.	Vharumiwa vha fumi ndi—

    a. vharumiwa vha tshipentshela vha—

        i. Mulangavunḓu wa Vunḓu kana, arali Mulangavunḓu a siho, muraḓo muṅwe na muṅwe wa vhusimamulayo ha vunḓu o rumiwaho nga Mulangavunḓu nga u angaredza kana lwa mushumo wo tiwaho phanḓa ha Khoro ya Mavunḓu ya Lushaka; na

        ii. vhaṅwe vharumiwa vhararu vho khetheaho; na

    b. vharumiwa vha rathi vha tshoṱhe vho nangwaho hu tshi tevhedzwa khethekanyo ya 61(2).

3.	Mulangavunḓu wa vunḓu, kana arali Mulangavunḓu a siho, muraḓo wa vhurumiwa o khethwaho nga Mulangavunḓu u ranga phanḓa vhurumiwa.

### u kovhiwa ha Vharumiwa

1.	Mahoro a re na vhaimeleli kha vhusimamilayo ha vunḓu a tea u vha na vharumiwa kha vhurumiwa ha vunḓu hu tshi
tevhelwa nḓila yo bulwaho kha tshipiḓa tsha B tsha Sheduḽu ya 3.

2.	
	1.	Hu saathu u fhela maḓuvha a 30 ho ḓivhadzwa mvelelo dza khetho dza vhusimamilayo ha vunḓu, vhusimamilayo vhu tea u—

    i. ta nga u ya nga mulayo wa lushaka uri naa kha mahoro nga        ḽithihi, ndi vharumiwa vhangana vhane vha ḓo vha vha tshipentshela na uri ndi vhangana vhane vha ḓo vha vha tshoṱhe; na

    ii. u nanga vharumelwa ha tshoṱhe u ya nga u tiwa ha mahoro.

(b) …….

> [Phara ya (b) yo bviswa nga khethekanyo ya. 1 ya Mulayo wa Khwiniso ya vhufumiina ya Ndayotewa wa 2008.]
{:.note}

> [Khethekanyo ṱhukhu ya. (2) yo imelwa nga khethekanyo ya . 1 ya Mulayo wa Khwiniso ya Vhuṱahe ya Ndayotewa wa 2002 na nga khethekanyo ya. 1 ya Mulayo wa Khwiniso ya vhufumiiṋa ya Ndayotewa wa 2008.]
{:.note}

2.	Mulayo wa lushaka wo lavhelelwaho kha khethekanyo ṱhukhu ya (2)(a) u tea u vhona uri hu vhe na u dzhenelela ha mahoro maṱuku kha vhurumelwa ha tshoṱhe na ha tshipentshela nga nḓila I ananaho na demokirasi.
3.	Vhusimamilayo hu na thendelano na Mulangavunḓu na vharangaphanḓa vha mahoro vhane vha vha na pfanelo dza u vha na vharumelwa ha tshipentshela kha vhurumelwa ha vunḓu, vhu fanela u nanga vhurumelwa ha tshipentshela, sa zwi ṱoḓeaho tshifhinga tshiṅwe na tshiṅwe, u bva kha miraḓo ya vhusimamilayo.

### Vharumelwa ha tshoṱhe

1.	Muthu o tiwaho sa murumiwa wa tshoṱhe u fanela u vha o tea u vha muraḓo wa vhusimamilayo ha vunḓu.

2.	Arali muraḓo wa vhusimamilayo ha vunḓu a vhewa sa murumiwa wa tshoṱhe, uyo muthu u ḓo ima u vha muraḓo wa vhusimamilayo.
3.	Vhurumelwa ha tshoṱhe vha vhewa Iwa tshifhinga tshine tsha ḓo fhela—

    a. nga u ṱavhanya phanḓa ha dzulo ḽa u tou thoma ḽa vhusimamilayo ha vunḓu nga murahu ha khetho dzi tevhelaho; kana

    b.  ……

[Phara ya (b) yo bviswa nga khethekanyo ya . 2 ya Mulayo wa Khwiniso ya

> [Khethekanyo ṱhukhu ya. (3) yo imelwa nga khethekanyo ya. 2 ya Mulayo wa Khwiniso ya Vhuṱahe ya Ndayotewa wa 2002 na nga khethekanyo ya. 2 ya Mulayo wa Khwiniso ya Vhufumiiṋa ya Ndayotewa wa 2008.]
{:.note}

2.	Muthu u ima u vha murumiwa wa tshoṱhe arali uyo muthu—

    a. a tshi ima u vha muraḓo wo teaho wa vhusimamilayo ha vunḓu nga zwiitisi zwine zwi sa tshimbilelani na u vhewa hawe sa murumiwa wa tshoṱhe;

    b. a tshi vha muraḓo wa Khabinethe;

    c. a si tshe na fulufhelo kha vhusimamilayo ha vunḓu nahone o bviswa nga ḽihoro ḽe ḽa mu rumela;

    d. a tshi ima u vha muraḓo wa ḽihoro ḽe ḽa mu nanga nahone o bviswa nga ḽihoro ḽe ḽa mu rumela; kana

    e. a tshi kundelwa u vha hone kha Khoro ya Mavunḓu ya Lushaka a si na thendelo kha nyimele dzine milayo na ndaela dza Khoro dza ri muthu u tea u sa tsha vha muraḓo wa ofisi sa murumelwa wa tshoṱhe.

3.	zwikhala zwa vhurumiwa ha tshoṱhe zwi fanela u valwa hu tshi tevhedzwa mulayo wa lushaka.
4.	Phanḓa ha musi vharumiwa vha tshoṱhe vha tshi shuma mishumo yavho kha Khoro ya Mavunḓu ya Lushaka, vha fanela u ana kana u khwaṱhisedza u fulufhedzea kha Riphabuḽiki na u tevhedza Ndayotewa, u ya nga Sheduḽu ya 2.

### madzulo a khoro ya Lushaka

1.	Khoro ya Mavunḓu ya Lushaka I nga ta zwifhinga zwa madzulo ayo na u awela hayo.

2.	Phresidennde a nga vhidza Khoro ya Lushaka ya Mavunḓu tshifhinga tshiṅwe na tshiṅwe dzuloni ḽi songo ḓoweleaho u itela u shuma mafhungo a tshipentshela.
3.	Madzulo a Khoro ya Lushaka ya Mavunḓu a tendelwa huṅwe fhethu nga nnḓa Phalamenndeni fhedzi hu tshi dzhielwa nṱha dzangalelo ḽa vhathu, tsireledzo, u swikelelea, kana arali zwo bulwa kha milayo na ndaulo ya Khoro.

### mudzulatshidulo na muthusa-mudzulatshidulo

1.	Kha vharumiwa vhayo, Khoro ya Lushaka ya Mavunḓu I fanela u khetha Mudzulatshidulo na Vhathusa-Mudzulatshidulo vhavhili.

2.	Mudzulatshidulo na Muthusa-Mudzulatshidulo muthihi vha khethiwa kha vhaṅwe vharumiwa vha tshoṱhe vhane vha ḓo shuma miṅwaha miṱanu, nga nnḓani ha musi tshifhinga tshavho tsha u vha vharumiwa tsho ṱavhanya u fhela.
3.	Muṅwe Muthusa-Mudzulatshidulo u khethelwa u shuma tshifhinga ṅwaha muthihi, nahone u tea u tevhelwa nga murumiwa a bvaho kha vunḓu    ḽiṅwe, u itela uri vunḓu ḽiṅwe na ḽiṅwe ḽi sale ḽo imelelwa.
4.	Phresidennde wa Khothe ya Ndayotewa u tea u ranga phanḓa khethoni dza Mudzulatshidulo kana a nga ruma muhaṱuli muṅwe uri a ite ngauralo. Mudzulatshidulo u ranga phanḓa khethoni dza Vhathusa-Vhadzulatshidulo.

> [Khethekanyo ṱhukhu ya. (4) yo imelwa nga khethekanyo ya. 5 ya Mulayo wa Khwiniso ya Vhurathi ya Ndayotewa wa 2001.]
{:.note}

2.	Maitele o bulwaho kha Tshipiḓa tsha A tsha Sheduḽu ya 3 a shuma kha khetho dza Mudzulatshidulo na Vhathusa- Vhadzulatshidulo.
3.	Khoro ya Lushaka ya Mavunḓu I nga bvisa Mudzulatshidulo na Muthusa-Mudzulatshidulo ofisini yawe.
4.	U ya nga milayo yayo na ndaela, Khoro ya Lushaka ya Mavunḓu I nga nanga vhaofisiri vha u tshimbidza kana u ranga phanḓa vha tshi bva kha vharumiwa uri vha thuse Mudzulatshidulo na Vhathusa-Vhadzulatshidulo.

### Dzitsheo

1.	Nga nnḓa ha hune Ndayotewa Ya bula nga iṅwe nḓila—
    a. vunḓu ḽiṅwe na ḽiṅwe ḽi na vouthu nthihi ine ya vouthwa hu tshi itelwa vunḓu nga ṱhoho ya vhurumiwa hayo; na

    b. mafhungo oṱhe a re phanḓa ha Khoro ya Lushaka ya Mavunḓu a tendelanwaho nao musi mavunḓu a si fhasi ha maṱanu a tshi vouthela u ṱanganedza mafhungo ayo.

2.	Mulayo wa Phalamennde, wo phasiswaho hu tshi tevhelwa maitele o thomiwaho nga khethekanyo ṱhukhu ya (1)

kana (2) dza khethekanyo ya 76, u tea u ita uri hu vhe na maitele a fanaho ane ngao mavunḓu a ṋea vhurumiwa hao maanḓalanga a u a vouthela.

### u dzhenela nga miraḓo ya khorotshitumbe ya Lushaka

1.	Miraḓo ya Khabinethe, na Vhathusa Dziminisṱa vha nga dzhenelela na u amba kha Khoro ya Lushaka ya Mavunḓu fhedzi vha nga si vouthe
2.	Khoro ya Lushaka ya Mavunḓu I nga ṱoḓa muraḓo wa Khabinethe, Muthusa-Minisṱa, kana muofisiri a re kha Khorotshitumbe ya Lushaka kana khorotshitumbe ya vunḓu uri a dzhenele muṱangano wa Khoro kana komiti ya Khoro.

### u dzhenela nga vhaimeleli vha muvhuso wapo

1.	Vhaimeli vha tshifhinganyana vha sa fhiri fumi vho rumelwaho nga muvhuso wapo wo dzudzanyeaho hu tshi tevhedzwa khethekanyo ya 163 u imela zwigwada zwo fhambanaho zwa mimasipala, vha nga dzhenela arali zwo tea, kha maitele a zwa Khoro ya Lushaka ya Mavunḓu, fhedzi a vha nga vouthi.

### maanḓa a khoro ya Lushaka

1.	Musi I tshi shumisa maanḓa ayo a vhusimamilayo, Khoro ya Mavunḓu ya Lushaka I nga—
    a. lavhelesa, phasisa, khwinisa, dzinginya khwiniso kha, kana u hana mulayo muṅwe na muṅwe u re phanḓa ha Khoro hu tshi tevhedzwa Ndima ino; na u

    b. thoma kana u lugisela mulayo u welaho fhasi ha sia ḽa mishumo yo bulwaho kha Sheduḽu ya 4 kana mulayo muṅwe wo bulwaho kha khethekanyo ya 76 (3), fhedzi u nga si thome kana u lugisela Milayotibe ya tshelede.

### Vhuṱanzi kana mafhungo a re phanḓa ha khoro ya Lushaka

1.	Khoro ya Lushaka ya Mavunḓu kana komiti iṅwe na iṅwe yayo I nga—
    a. vhidza muthu muṅwe na muṅwe u ḓa phanḓa hayo u ṋea vhuṱanzi o thoma a ana kana a khwaṱhisedza na u bvisa maṅwalo;

    b.  ṱoḓa uri muthu muṅwe na muṅwe kana tshiimiswa a (tshi) ṋee muvhigo khayo;

    c. u kombetshedzwa, hu tshi tevhelwa mulayo wa lushaka kana milayo na ndaela, muthu muṅwe na muṅwe kana tshiimiswa uri tshi tevhedze samanisi kana ṱhoḓea hu tshi tevhedzwa phara ya (a)        kana (b); na

    d. u ṱanganedza phethishini, vhuimeleli kana mihumbulo yo ḓiswaho nga vhathu vhaṅwe na vhaṅwe vha re na dzangalelo kana zwiimiswa zwi re na dzangalelo.

### Nzudzanyo dza nga ngomu, maitele na matshimbidzele a khoro ya Lushaka

1.	Khoro ya Mavunḓu ya Lushaka I nga—
    a. ta na u laula nzudzanyo dza nga ngomu, maitele na matshimbidzele; na

    b. u ita milayo na ndaela malugana na mafhungo adzo, hu tshi dzhielwa nṱha demokirasi ya vhuimeleli na u dzhenela, vhuḓifhinduleli, u vha khagala na u dzhenela ha nnyi na nnyi.

2.	Milayo na ndaela dza Khoro ya Lushaka ya Mavunḓu zwi tea u ita uri hu vhe na—

    a. u thomiwa, kuvhumbelwe, maanḓa, mishumo, matshimbidzele na tshifhinga tshi no dzhiiwa nga komiti dzayo; na

    b. u dzhenelela ha mavunḓu oṱhe kha maitele ayo nga nḓila ine zwa tshimbilelana na demokirasi.; na

    c. u dzhenelela kha maitele a Khoro na komiti dzayo dza mahoro maṱuku o imelwaho kha Khoro nga nḓila ine zwa anana na demokirasi, tshifhinga tshoṱhe musi mafhungo a tshi tea u tshewa hu tshi tevhelwa khethekanyo ya 75.

### Vhuṱalu

1.	Vhurumiwa kha Khoro ya Lushaka ya Mavunḓu, na vhathu vho bulwaho kha khethekanyo ya 66 na 67—
    a. vha na mbofholowo ya u amba na u hanedzana kha Khoro na kha komiti yayo, hu tshi tevhedzwa milayo na ndaela dzayo; na uri

    b. vha nga si iswe khothe malugana na zwa vhukhakhi, u fariwa, u valelwa dzhele kana u sa vha na vhuḓifhinduleli kha zwo tshinyadzwaho nga nṱhani ha—

        i. zwiṅwe na zwiṅwe zwe vha zwi amba, u zwi bvisa kana u zwi            ṋea Khoro kana iṅwe na iṅwe ya komiti dzayo; kana

        ii. zwiṅwe na zwiṅwe zwo dzumbuluwaho nga nṱhani ha zwe vha zwi amba, u zwi bvisa kana u zwi ṋea Khoro kana iṅwe ya dzikomiti.

2.	Vhuṅwe vhuṱalu kana u tsireledzea ha Khoro ya Mavunḓu ya Lushaka, vhurumiwa ha Khoro na vhathu vho bulwaho kha khethekanyo ya 66 na 67, zwi nga vhewa kana u randelwa nga mulayo wa lushaka.
3.	Miholo, magavhelo na mbuelo zwi fhiwaho miraḓo ya tshoṱhe ya Khoro ya Lushaka ya Mavunḓu zwi bva kha Tshikwama tsha Mbuelo tsha Lushaka.

### u kona u swikelela na u dzhenelela kha khoro ya Lushaka nga nnyi na nnyi

1.	Khoro ya Lushaka ya Mavunḓu I tea—
    a. u tshimbidza u dzhenelela ha nnyi na nnyi kha zwa vhusimamilayo na maṅwe maitele a Khoro na komiti dzayo; na

    b. u shuma mafhungo ayo hu si na tshidzumbe, na u farela madzulo ayo na a dzikomiti, zwi tshi itea zwi khagala, fhedzi, hu tea u dzhiiwa vhukando ho teaho—

        i. u laula u dzhena kana tswikelelo ya vhathu, zwi tshi katela vha nyanḓadzamafhungo, kha Khoro na kha komiti; na

        ii. u ṋea thendelo ya u setsha muthu muṅwe na muṅwe na, hune zwa vha zwo tea, u hanela u dzhena kha, kana u bvisa muthu muṅwe na muṅwe.

2.	Khoro ya Lushaka ya Mavunḓu I nga si thivhele vhathu, hu tshi katelwa vha nyanḓadzamafhungo, uri vha nga vha hone kha dzulo ḽa komiti nga nnḓani ha musi zwo fanela na u pfesesea uri vha vhe hone kha tshitshavha tshi re khagala na u vha na demokirasi.

## maitele a Vhusimamilayo ha Lushaka

### milayotibe yoṱhe

1.	Mulayotibe muṅwe na muṅwe u nga ḓivhadzwa kha Buthano ḽa Lushaka.

2.	Ndi muraḓo wa Khabinethe kana Muthusa-Minisṱa, kana muraḓo kana komiti ya Buthano ḽa Lushaka fhedzi vhane vha nga ḓivhadza Mulayotibe kha Buthano, fhedzi muraḓo wa Khabinethe ane a vha na vhuḓifhinduleli ha zwa gwama ḽa lushaka, a nga ḓivhadza Milayotibe I tevhelaho kha Buthano:

    a. mulayotibe wa zwa masheleni; kana

    b. Mulayotibe une wa tendela mulayo wo bulwaho kha khethekanyo ya 214.

> [Khethekanyo ṱhukhu ya. (2) yo imelwa nga khethekanyo ya. 1 (a) ya Mulayo wa Khwiniso ya Vhusumbe ya Ndayotewa wa 2001.]
{:.note}

2.	Mulayotibe wo bulwaho kha khethekanyo ya 76(3), nga nnḓa ha Mulayotibe wo bulwaho kha khethekanyo ṱhukhu ya (2) (a) kana (b) ya ino khethekanyo, u nga ḓivhadzwa kha Khoro ya Lushaka ya Mavunḓu.

> [Khethekanyo ṱhukhu ya. (3) yo imelwa nga khethekanyo ya. 1 (b) ya Mulayo wa Khwiniso ya Vhusumbe ya Ndayotewa wa 2001.]
{:.note}

2.	Mulayotibe u nga ḓivhadzwa fhedzi kha Khoro nga muraḓo kana komiti ya Khoro ya Lushaka ya Mavunḓu.
3.	Mulayotibe wo phasiswaho nga Buthano ḽa Lushaka u fanela u rumelwa kha Khoro ya Lushaka ya Mavunḓu arali wo fanela u

sedzuluswa nga Khoro. Mulayotibe wo phasiswaho nga Khoro u tea u rumelwa kha Buthano.

### milayotibe ine ya khwinisa Ndayotewa

1.	Khethekanyo ya 1 na ino khethekanyo ṱhukhu zwi nga khwiniswa nga Mulayotibe wo phasiswaho nga—
    a. Buthano ḽa Lushaka ḽi tshi tikedzwa nga vouthu dzi si fhasi ha phesenthe dza 75 dza miraḓo yaḽo; na

    b. Khoro ya Lushaka ya Mavunḓu I tshi tikedzwa nga vouthu dza vunḓu dzi si fhasi ha rathi.

2.	Ndima ya 2 I nga khwiniswa nga Mulayotibe wo phasiswaho nga—

    a. Buthano ḽa Lushaka ḽi tshi tikedzwa nga vouthu dzi si fhasi ha mbili tshararu tsha Miraḓo yaḽo; na

    b. Khoro ya Lushaka ya Mavunḓu I tshi tikedzwa nga vouthu dza vunḓu dzi si fhasi ha rathi.

3.	Dziṅwe mbetshelo dza Ndayotewa dzi nga khwiniswa nga Mulayotibe wo phasiswaho nga—

    a. Buthano ḽa Lushaka, ḽi tshi tikedzwa nga vouthu dzi si fhasi ha mbili tshararu tsha miraḓo yaḽo; na

    b. nga Khoro ya Lushaka ya Mavunḓu, I tshi tikedzwa nga vouthu dza vunḓu dzi si fhasi ha rathi, arali khwiniso I—

        i. tshi elana na mafhungo a kwamaho Khoro;

        ii. tshi shandukisa mikano ya vunḓu, maanḓa, mishumo kana zwiimiswa; kana

        iii. tshi khwinisa mbetshelo dzine dza shumana na mafhungo a vunḓu.

4.	Mulayotibe u khwinisaho Ndayotewa u nga si angaredze mbetshelo dziṅwe nga nnḓa ha dza khwiniso ya ndayotewa na maṅwe mafhungo a tshimbilelanaho na khwiniso.
5.	Kha maḓuvha a si fhasi ha 30 musi Mulayotibe u khwinisaho Ndayotewa wo ḓivhadzwa u ya nga khethekanyo ya 73(2), muthu kana komiti I    ṱoḓaho u ḓivhadza Mulayotibe I tea u—

    a. anḓadza kha Gurannda ya Muvhuso ya lushaka, nahone zwi tshi elana na milayo na ndaela dza Buthano ḽa Lushaka, zwidodombedzwa izwo zwa khwiniso ine ya khou ṱoḓou itiwa uri vhathu vha ṋee mahumbulwa avho; na u

    b.  ṋekedza, zwi tshi elana na milayo na ndaela dza Buthano, zwidodombedzwa izwo kha vhusimamilayo ha vunḓu uri vhu ṋee mihumbulo yaho; na u

    c.  ṋekedza, zwi tshi elana na milayo na ndaela dza Khoro ya Lushaka ya Mavunḓu, zwidodombedzwa izwo kha Khoro uri hu vhe na nyambedzano ya nnyi na nnyi nga hazwo, arali khwiniso idzo dzo dzinginywaho dzi songo tea u phasiswa nga Khoro.

6.	Musi Mulayotibe u khwinisaho Ndayotewa u tshi ḓivhadzwa, muthu kana komiti I ḓivhadzaho Mulayotibe I tea u ṋekedza mahumbulwa maṅwe na maṅwe o tou ṅwaliwaho a bvaho kha vhathu na kha vhusimamilayo ha vunḓu—

    a. kha Mulangadzulo uri a vhewe ṱafulani kha Buthano ḽa Lushaka; na

    b. malugana na khwiniso dzo ambiwaho nga hadzo kha khethekanyo        ṱhukhu ya (1), (2) kana (3)(b), kha

Mudzulatshidulo wa Khoro ya Lushaka ya Mavunḓu uri a ambiwe kha Khoro.

2.	Mulayotibe u khwinisaho Ndayotewa u nga si itelwe vouthu kha Buthano    ḽa Lushaka kha maḓuvha a 30 a—

    a. u ḓivhadzwa hawo, arali Buthano hu musi ḽo dzula Ndayotewa I tshi ḓivhadzwa; kana

    b. u ḓivhadzwa hawo kha Buthano, hu tshi itea musi Buthano ḽi kha tshifhinga tsha vhuawelo.

3.	Arali Mulayotibe wo ambiwaho nga hawo kha khethekanyo ṱhukhu ya    (3)(b), kana kha tshiṅwe tshipiḓa tsha Mulayotibe, u tshi kwama fhedzi ḽiṅwe vunḓu kana mavunḓu, Khoro

ya Lushaka ya Mavunḓu I nga si phasise Mulayotibe kana tshipiḓa tshenetsho nga nnḓa ha musi zwo tendelwa nga vhusimamilayo kana vhusimamilayo ha vunḓu ḽeneḽo.

2.	Mulayotibe u khwinisaho Ndayotewa we wa phasiswa nga Buthano ḽa Lushaka, nahone hune zwa konadzea, nga Khoro ya Lushaka ya Mavunḓu, u tea u fhiriselwa kha Phresidennde uri u wane thendelo.

### milayotibe zwayo i sa kwami mavunḓu

1.	Musi Buthano ḽa Lushaka ḽi tshi phasisa Mulayotibe nga nnḓa ha Mulayotibe une maitele o bulwaho kha Khethekanyo ya 74 kana 76 a u kwama, Mulayotibe u fanela u fhiriselwa kha Khoro ya Lushaka ya Mavunḓu wa shumaniwa nawo hu tshi tevhedzwa maitele a tevhelaho:
    a. Khoro I fanela u—

        i. phasisa Mulayotibe;

        ii. phasisa Mulayotibe fhedzi ho sedzwa khwiniso yo dzinginywaho; kana

        iii. landula Mulayotibe.

    b. Arali Khoro ya Lushaka I tshi landula Mulayotibe I songo gaganya kana u dzinginya khwiniso, Mulayotibe u fanela u ṋetshedzwa phresidennde u itela thendelo

    c. Arali Khoro ya landula Mulayotibe kana u u phasisa, fhedzi ho sedzwa khwiniso, Buthano ḽi nga sedzulusa Mulayotibe, ḽi tshi dzhiela nṱha khwiniso iṅwe na iṅwe yo dzinginywaho nga Khoro, nahone I nga—

        i. phasisa Mulayotibe hafhu, u na kana u si na khwiniso; kana ya

        ii. tshea u sa bvela phanḓa na Mulayotibe.

    d. Mulayotibe wo phasiswaho nga Buthano hu tshi tevhedzwa phara ya (c) u fanela u ṋewa Phresidennde u itela thendelo.

2.	Musi Khoro ya Lushaka ya Mavunḓu I tshi voutha kha mafhungo hu tshi tevhedzwa khethekanyo ino, khethekanyo ya 65 a I nga shumi; vhudzuloni hazwo—

    a. murumiwa muṅwe na muṅwe kha vhurumiwa ha vunḓu u na vouthu nthihi;

    b. mbili tshararu tsha vhurumiwa tshi fanela u vha hone phanḓa ha musi vouthu I tshi nga dzhiiwa kha mafhungo ayo; na

    c. mafhungo ayo a tshi ḓo tshewa nga vhunzhi ha vouthu dzo dzhiiwaho, fhedzi arali hu na thai kha masia oṱhe a mafhungo, murumiwa a re murangaphanḓa u tea u ita vouthu ya tsheo.

### milayotibe zwayo i kwamaho mavunḓu

1.	Musi Buthano ḽa Lushaka ḽi tshi phasisa Mulayotibe wo bulwaho kha khethekanyo ṱhukhu ya (3), (4) kana (5), Mulayotibe u tea u fhiriselwa kha Khoro ya Lushaka ya Mavunḓu nahone wa shumaniwa nawo hu tshi tevhedzwa maitele a tevhelaho:
    a. Khoro I fanela u—

        i. phasisa Mulayotibe;

        ii. phasisa Mulayotibe wo khwiniswaho; kana ya

        iii. landula Mulayotibe.

    b. Arali Khoro I tshi nga phasisa Mulayotibe hu si na khwiniso, Mulayotibe u tea u ṋewa Phresidennde u itela thendelo.

    c. Arali Khoro ya phasisa Mulayotibe wo khwiniswaho, Mulayotibe wo khwiniswaho u fanela u fhiriselwa kha Buthano, nahone arali Buthano ḽi tshi nga phasisa Mulayotibe wo khwiniswaho, Mulayotibe u fanela u ṋewa Phresidennde u itela thendelo.

    d. Arali Khoro ya landula Mulayotibe kana arali Buthano ḽa hana u phasisa Mulayotibe wo khwiniswaho wo fhiriselwaho khaḽo hu tshi tevhedzwa phara ya (c), ya Mulayotibe, hune zwa konadzea, hafhu Mulayotibe wo khwiniswaho, u fanela u fhiriselwa kha komiti ya Vhukonanyi ine ya nga tenda kha—

        i. Mulayotibe sa zwe wa phasiswa zwone nga Buthano;

        ii. Mulayotibe wo khwiniswaho sa zwe wa phasiswa zwone nga Khoro; kana

        iii. iṅwe ṱhaluso ya Mulayotibe.

    e. Arali Komiti ya Vhukonanyi I tshi kundelwa u tenda hu saathu fhela maḓuvha a 30 a musi Mulayotibe wo fhiriselwa khayo, Mulayotibe u ḓo fhela nga woṱhe nga nnḓani ha musi Buthano ḽi tshi nga phasisa uyo

Mulayotibe hafhu, fhedzi wo tikedzwa nga vouthu dzi si fhasi ha mbilitshararu tsha miraḓo yaḽo.

	1.	Arali Komiti ya Vhukonanyi ya tendelana na Mulayotibe sa zwe wa phasiswa zwone nga Buthano, Mulayotibe u fanela u fhiriselwa kha Khoro, nahone arali Khoro ya phasisa

Mulayotibe, Mulayotibe u fanela u ṋewa Phresidennde u itela thendelo.

	1.	Arali Komiti ya Vhukonanyi I tshi nga tendelana kha Mulayotibe wo khwiniswaho sa zwe wa phasiswa zwone nga Khoro, Mulayotibe u fanela u fhiriselwa kha Buthano, nahone arali wo phasiswa nga Buthano, u fanela u ṋewa Phresidennde u itela thendelo.
	1.	Arali Komiti ya Vhukonanyi ya tendelana kha ṱhaluso iṅwe ya Mulayotibe, ṱhaluso yeneyo ya Mulayotibe I fanela u fhiriselwa kha Buthano na kha Khoro, nahone arali yo phasiswa nga Buthano na nga Khoro, yo fanela u ṋetshedzwa Phresidennde u itela thendelo
	1.	Arali Mulayotibe wo fhiriselwaho kha Khoro hu tshi tevhedzwa phara ya (f) kana ya (h) u songo phasiswa nga Khoro, Mulayotibe uyu u a fhela nga woṱhe nga nnḓa ha musi Buthano ḽi tshi nga phasisa Mulayotibe wo tikedzwaho nga vouthu dza mbili tshararu tsha miraḓo yaḽo.
	1.	Arali Mulayotibe wo fhiriselwaho kha Buthano hu tshi tevhedzwa phara ya (f) kana ya (h) u sa phasiwe nga Buthano, Mulayotibe uyu u a fhela nga woṱhe, fhedzi Mulayotibe sa zwe wa vha wo phasiswa nga Buthano u thomani, u nga dovha hafhu wa phasiswa nga Buthano, fhedzi u tshi khou tikedzwa nga vouthu dza mbili tshararu tsha Miraḓo yaḽo.
	1.	Mulayotibe wo phasiswaho nga Buthano hu tshi tevhedzwa phara ya (e)    (i) kana ya ( j) u tea u ṋetshedzwa Phresidennde u itela thendelo.

2.	Musi Khoro ya Lushaka ya Mavunḓu I tshi phasisa Mulayotibe wo bulwaho kha khethekanyo ṱhukhu ya (3), Mulayotibe u tea u fhiriselwa kha Buthano ḽa Lushaka nahone wa shumaniwa nawo hu tshi tevhedzwa maitele a tevhelaho:

    a. Buthano ḽi fanela u—

        i. phasisa Mulayotibe;

        ii. phasisa Mulayotibe wo khwiniswaho; kana ya

        iii. landula Mulayotibe.

    b. Mulayotibe wo phasiswaho nga Buthano u ya nga phara ya (a)(i) u tea u ṋewa Phresidennde u itela thendelo.

    c. Arali Buthano ḽa phasisa Mulayotibe wo khwiniswaho,

Mulayotibe wo khwiniswaho u fanela u fhiriselwa kha Khoro, nahone arali Khoro I tshi nga phasisa

Mulayotibe wo khwiniswaho, Mulayotibe u fanela u ṋewa Phresidennde u itela thendelo.

	1.	Arali Buthano ḽa landula u phasisa Mulayotibe kana arali Khoro ya hana u phasisa Mulayotibe wo khwiniswaho wo fhiriselwaho khayo hu tshi tevhedzwa phara ya (c), Mulayotibe, arali zwi tshi konadzea, kana Mulayotibe wo khwiniswaho, u fanela u fhiriselwa kha Komiti ya Vhukonanyi ine ya nga tenda kha—

    i. Mulayotibe sa zwe wa phasiswa zwone nga Khoro;

    ii. Mulayotibe wo khwiniswaho sa zwe wa phasiswa zwone nga Buthano; kana

    iii. iṅwe ṱhaluso ya Mulayotibe.

	1.	Arali Komiti ya Vhukonanyi, I tshi kundelwa u tenda hu saathu fhela maḓuvha a 30 a musi Mulayotibe wo fhiriselwa khayo, Mulayotibe u ḓo fhela nga woṱhe.
	1.	Arali Komiti ya Vhukonanyi ya tendelana na Mulayotibe sa zwe wa phasiswa nga Khoro, Mulayotibe u fanela u fhiriselwa kha Buthano, nahone arali Buthano ḽa phasisa

uyo Mulalotibe, Mulayotibe u fanela u ṋewa Phresidennde u itela thendelo.

	1.	Arali Komiti ya Vhukonanyi I tshi nga tendelana kha Mulayotibe wo khwiniswaho sa zwe wa phasiswa zwone nga Buthano, Mulayotibe u ḓo fhiriselwa kha Khoro, nahone arali wo phasiswa nga Khoro, u fanela u    ṋewa Phresidennde u itela thendelo.
	1.	Arali Komiti ya Vhukonanyi ya tendelana kha iṅwe ṱhaluso ya Mulayotibe, ṱhaluso yeneyo I fanela u fhiriselwa

kha Buthano na kha Khoro, nahone arali wo phasiswa nga Khoro na nga Buthano, u fanela u ṋetshedzwa Phresidennde u itela thendelo.

	1.	Arali Mulayotibe wo fhiriselwaho kha Buthano hu tshi tevhedzwa phara ya (f) kana ya (h) u sa phasiswe nga Khoro, Mulayotibe uyu u a fhela nga woṱhe.

2.	Mulayotibe u fanela u shumaniwa nawo hu tshi tevhedzwa maitele o bulwaho kha khethekanyo ṱhukhu ya (1) kana khethekanyo ṱhukhu ya (2)    arali u tshi wela fhasi ha sia ḽa mushumo ḽo bulwaho kha Sheduḽu ya 4 kana u tshi ita uri hu vhe na mulayo wo lavhelelwaho kha iṅwe ya khethekanyo dzi tevhelaho:

    a. Khethekanyo ya 65 (2);

    b. khethekanyo ya 163;

    c. khethekanyo ya 182;

    d. khethekanyo ya 195 (3) na (4);

    e. khethekanyo ya 196; na (f) khethekanyo ya 197.

3.	Mulayotibe u fanela u shumaniwa nawo hu tshi tevhedzwa maitele o bulwaho kha khethekanyo ṱhukhu ya (1) arali u tshi ita uri hu vhe na mulayo—

    a. wo lavhelelwaho kha khethekanyo ya 44(2) kana ya 220(3), kana

    b. wo lavhelelwaho huṅwe fhethu kha Ndima ya 13 nahone zwi tshi kwama lutamo Iwa tshelede Iwa sia ḽa muvhuso wa vunḓu.

> [Phara ya (b) yo imelwa nga khethekanyo ya . 1 ya Mulayo wa Khwiniso ya Vhufuminthihi ya Ndayotewa wa 2003.]
{:.note}

2.	Mulayotibe wo lavhelelwaho kha khethekanyo ya 42(6) u tea u shumaniwa nawo hu tshi tevhedzwa maitele o ṋewaho kha khethekanyo    ṱhukhu ya (1), nga nnḓa ha uri—

    a. musi Buthano ḽa Lushaka ḽi tshi vouthela Mulayotibe, mbetshelo dza khethekanyo ya 53(1) a dzi shumi, vhudzuloni hazwo, Mulayotibe u nga phasisiwa fhedzi arali vhunzhi ha miraḓo ya Buthano vha tshi vouthela u phasiswa ha mulayo uyo, na

    b. Musi Mulayotibe wo fhiriselwa kha Komiti ya Vhukonanyi ,

milayo I tevhelaho I a shuma—

		1.	Arali Buthano ḽa Lushaka ḽi tshi dzhiela nṱha Mulayotibe wo lavhelelwaho kha khethekanyo ṱhukhu ya (1) (g) kana (h), Mulayotibe hoyo u nga phasiswa fhedzi arali vhunzhi ha miraḓo ya Buthano vha tshi vouthela u phasiswa ha Mulayotibe uyo.
		1.	Arali Buthano ḽa Lushaka ḽi tshi nga dzhiela nṱha kana u dovha hafhu u dzhiela nṱha Mulayotibe sa zwe wa lavhelelwa kha khethekanyo    ṱhukhu ya (1) (e), (i) kana ( j), Mulayotibe hoyo u nga phasiswa fhedzi arali mbili tshararu tsha miraḓo ya Buthano I tshi vouthela u phasiswa ha Mulayotibe uyo.

2.	Khethekanyo ino a I shumi kha Milayotibe ya zwa masheleni.

### milayotibe ya zwa masheleni

1.	Mulayotibe wa zwa masheleni ndi mulayotibe wa masheleni arali u tshi—
    a. langa mashelenii;

    b. kombetshedza mithelo ya lushaka; mithelo miṅwe-vho kana muingathelo

    c. iledza kana u fhungudza, kana u vhofholola kha, mithelo ya lushaka, mithelo miṅwe-vho kana muingathelo kana

    d. u tendela u tshadzha thwii kha Tshikwama tsha Muthelo wa Mbuelo tsha Lushaka, nga nnḓa ha Mulayotibe wo sumbedzwaho kha khethekanyo ya 214 u tshi khou ṋea maanḓa a u tshadzha thwii.

2.	Mulayotibe wa zwa masheleni u nga si ambe nga ha maṅwe mafhungo nga nnḓa ha—

    a. mafhungo maṱuku ane a yelana na u sa langa u shumiswa zwavhuḓi ha tshelede;

    b. u vhewa, iledzwa kana u fhungudzwa ha mithelo ya lushaka, miṅwe mithelo vho, muingathelo; kana;

    c. u vhofhololwa kha mithelo ya lushaka, miṅwe mithelo-vho, muingathelo; kana

    d. u tendelwa ha tshadzhi thwii dza Tshikwama tsha Muthelo wa Mbuelo wa Lushaka.

3.	Milayotibe yoṱhe ya zwa Masheleni I fanela u dzhielwa nṱha hu tshi tevhedzwa maitele o thomiwaho nga khethekanyo ya 75. Mulayo wa Phalamennde u tea u ṋea nmaitele a u khwinisa Milayotibe ya zwa Masheleni phanḓa ha Phalamennde.

> [Khethekanyo ya. 77 yo imelwa nga khethekanyo ya. 2 ya Mulayo wa Khwiniso ya Vhusumbe ya Ndayotewa wa 2001.]
{:.note}

### komiti ya Vhukonanyi

1.	Komiti ya Vhukonanyi yo vhumbiwa nga—
    a. miraḓo ya ṱahe ya Buthano ḽa Lushaka yo khethwaho nga Buthano hu tshi tevhedzwa maitele o tiwaho nga milayo na ndaela zwa Buthano nahone I tshi bveledza vhuimeleli ha mahoro nga nomboro kana tshivhalo tshi fanaho tsha vhuimeleli vhu re kha Buthano; na

    b. murumiwa muthihi a bvaho kha vhurumiwa ha vunḓu ḽiṅwe na ḽiṅwe kha Khoro ya Lushaka ya Mavunḓu, o nangiwaho nga vhurumiwa.

2.	Komiti ya vhukonanyi yo tendelana na iṅwe ṱhaluso ya Mulayotibe kana u ita tsheo kha mafhungo, musi ṱhaluso iyo, kana tshipiḓa tshiṅwe tsha ayo mafhungo, tsho tikedzwa nga—

    a. vhaimeleli vha re kha Buthano ḽa Lushaka vha tshivhalo tshi siho fhasi ha vhaṱanu; na

    b. vhaimeleli vha re kha Khoro ya Lushaka ya Mavunḓu vhane tshivhalo tshavho tshi si vhe fhasi ha vhaṱanu.

### u ṋea thendelo kha milayotibe

1.	Phresidennde u tea u ṋea thendelo na u saina Mulayotibe wo phasiswaho hu tshi tevhedzwa ino Ndima kana, arali Phresidennde a sa khou tou zwi pfesesa zwavhuḓi uri
uyo Mulayotibe wo tea naa u ita ngauralo malugana na Ndayotewa, u ḓo u rumela murahu kha Buthano ḽa Lushaka uri u sedzuluswe hafhu.

2.	Milayo yo ṱanganelanaho na ndaela zwi tea u ṋea maitele a u sedzuluswa hafhu ha Mulayotibe nga Buthano ḽa Lushaka na u dzhenelela ha Khoro ya Lushaka ya Mavunḓu kha maitele eneo.
3.	Khoro ya Lushaka ya Mavunḓu I tea u dzhenela kha u sedzuluswa hafhu ha Mulayotibe we Phresidennde a u humisela murahu kha Buthano ḽa Lushaka—

    a. arali u sa fushea ha Phresidennde malugana na u anana ha Mulayotibe na Ndayotewa zwi tshi yelana na maṅwe mafhungo a kwamaho Khoro; kana

    b. khethekanyo ya 74(1), (2) kana (3)(b) kana 76 yo vha I tshi shuma kha u phasisa Mulayotibe.

4.	Arali nga murahu ha u sedzuluswa hafhu, Mulayotibe wa wanala u tshi fusha ṱhoḓea dza Phresidennde, Phresidennde u fanela u tendela na u saina Mulayotibe, zwa sa ralo Phresidennde a nga—

    a. tendela na u saina Mulayotibe; kana

    b. u fhirisela kha Khothe ya Ndayotewa uri hu dzhiwe tsheo nga ha u anana hawo na Ndayotewa.

5.	Arali Khothe ya Ndayotewa I tshi nga tshea uri Mulayotibe u a anana na Ndayotewa, Phresidennde u tea u ṋea thendelo kha Mulayotibe a u saina.

### khumbelo nga miraḓo ya buthano ḽa Lushaka kha khothe ya zwa Ndayotewa

1.	Miraḓo ya Buthano ḽa Lushaka I nga ita khumbelo kha Khothe ya zwa Ndayotewa uri hu itwe ndaela ya u ḓivhadza uri tshipiḓa tsha Mulayo wa Phalamennde kana Mulayo woṱhe a u anani na Ndayotewa.

2.	Khumbelo—

    a. i fanela u tikedzwa nga tshivhalo tshi linganaho thihi tshararu tsha miraḓo ya Buthano ḽa Lushaka; na uri

    b. i tea u itwa hu saathu u fhela maḓuvha a 30 u bva musi Phresidennde o no tendela na u saina Mulayo.

3.	Khothe ya Ndayotewa I nga ṋea ndaela ya uri Mulayo kana tshipiḓa tsha Mulayo tshine tsha vha tshipiḓa tsha khumbelo u ya nga khethekanyo ṱhukhu ya (1) a tshi shumi u swikela Khothe I tshi tshea uri tshi shumiswe arali—

    a. madzangalelo a vhulamukanyi a tshi ṱoḓa uri hu itwe zwenezwo; na

    b. khumbelo I na khonadzeo khulwane ya u bvelela.

4.	Arali khumbelo I songo konadzea, nahone hu songo vha na khonadzeo khulwane dza uri I bvelele, Khothe ya Ndayotewa I nga ṋea ndaela ya uri vhahumbeli vha badele mbadelo.

### Nyanḓadzo ya milayo

1.	Mulayotibe wo tendelwaho na u sainiwa nga Phresidennde, u vha Mulayo wa Phalamennde, u tea u anḓadzwa nga u ṱavhanya
nahone u thome u shuma musi wo anḓadzwa kana nga ḓuvha ḽine ḽa ḓo tiwa hu tshi tevhedzwa Mulayo.

### u vhulungwa ha milayo ya phalamennde nga nḓila yo tsireledzeaho

1.	Khophi yo sainiwaho ya Mulayo wa Phalamennde I dzhiiwa sa vhuṱanzi ho fhelelaho ha mbetshelo dza Mulayo nahone nga murahu ha u anḓadzwa, I tea u vhulungwa nga nḓila yo tsireledzeaho nga Khothe ya Ndayotewa.

# NDima ya 5

## phResiDeNNDe Na khOROTshiTumbe ya Lushaka

### phresidennde

1.	Phresidennde—
    a. ndi Ṱhoho ya Muvhuso na ṱhoho ya Khorotshitumbe ya lushaka;

    b. u tea u tevhela, u tsireledza na u ṱhonifha Ndayotewa sa wone mulayo muhulwane wa Riphabuḽiki; na

    c. u ḓo ṱuṱuwedza vhuthihi ha lushaka na zwoṱhe zwine zwa bveledzisa Riphabuḽiki phanḓa.

### maanḓa na mishumo ya phresidennde

1.	Phresidennde u na maanḓa o hweswaho nga Ndayotewa na mulayo, hu tshi katelwa iyo ine ya ṱoḓea u ita mishumo ya Ṱhoho ya Muvhuso na ya ṱhoho ya khorotshitumbe ya lushaka.

2.	Phresidennde u na vhuḓifhinduleli ha—

    a. u ṋea thendelo na u saina Milayotibe;

    b. u humisela Mulayotibe murahu kha Buthano ḽa Lushaka uri u sedzuluswe hafhu malugana na u anana hawo na Ndayotewa;

    c. u fhirisela Mulayotibe kha Khothe ya Ndayotewa u itela tsheo yawo malugana na u anana ha Mulayotibe na Ndayotewa;

    d. u vhidza muṱangano u songo ḓoweleaho wa Buthano ḽa Lushaka, Khoro ya Lushaka ya Mavunḓu, kana wa Phalamennde u itela u shumana na mafhungo o khetheaho kana a tshipentshela;

    e. u ita mbetshelo dzine Ndayotewa kana mulayo zwa ṱoḓa uri zwi itwe nga Phresidennde, fhedzi a sa zwi iti sa ṱhoho ya Khorotshitumbe ya Lushaka;

    f. u vhea kana u thola khomishini dza ṱhoḓisiso,

    g. u vhidza referandamu dza lushaka hu tshi tevhedzwa Mulayo wa Phalamennde;

    h. u ṱanganedza vhaimeleli vha zwa vhudipulomati na vhaimeleli vha Khontsula vha mashango a nnḓa;

    i. u vhea vhaambasada, Vhaambasada vhahulwane, vhaimeleli vha zwa vhudipulomati na Khontsula;

    j. u hangwela vho tshinyaho na u fhungudza ndaṱiso dziṅwe na dziṅwe, zwigwevho kana u dzhielwa zwo itiswa nga vhukhakhi, na

    k. u ṋea vhathu zwiimo zwa khuliso.

> [Zwine zwa tea u dzhielwa nṱha nga u angaredza: ṱhompho dza vhahulisei dzo dzheniswaho kha Gazete ya Muvhuso 24155 ya ḽa 6 Nyendavhusiku, 2002 na Gazete ya Muvhuso ya 25213 ya ḽa Fulwana 2003.]
{:.note}

### maanḓalanga a khorotshitumbe ya Riphabuḽiki

1.	Maanḓalanga a Khorotshitumbe ya Riphabuḽiki o vhewa kha Phresidennde.

2.	Phresidennde khathihi na miṅwe Miraḓo ya Khabinethe vha shumisa maanḓalanga a khorotshitumbe nga—

    a. u shumisa mulayo wa lushaka, nga nnḓa ha musi Ndayotewa kana Mulayo wa Phalamennde u tshi bula zwiṅwe-vho;

    b. u bveledza na u shumisa mbekanyamaitele ya lushaka;

    c. u tshimbidza mishumo ya mihasho ya muvhuso na ndaulo;

    d. u lugisela na u thoma mulayo; na

    e. u shuma mishumo miṅwe na miṅwe ya khorotshitumbe yo ṋetshedzwaho kha Ndayotewa kana mulayo wa lushaka.

### u khethiwa ha phresidennde

1.	Kha muṱangano waḽo wa u thoma musi ḽi tshi khethiwa, na tshifhinga tshoṱhe musi zwi tshi ṱoḓea uri hu ḓadziwe
tshikhala, Buthano ḽa Lushaka ḽi tea u khetha mufumakadzi kana munna u bva kha miraḓo yaḽo uri a vhe Phresidennde.

2.	Phresidennde wa Khothe ya zwa Ndayotewa u tea u ranga phanḓa khetho dza Phresidennde, kana a rumela muṅwe Muhaṱuli uri a ite uyo mushumo. Maitele o bulwaho kha Tshipiḓa tsha A tsha Sheduḽu ya 3 a ḓo shuma kha u khethiwa ha Phresidennde.

> [Khethekanyo ṱhukhu ya. (2) yo imelwa nga khethekanyo ya. 6 ya Mulayo wa Khwiniso ya Vhurathi ya Ndayotewa wa wa 2001.]
{:.note}

2.	Khetho dza u ḓadza tshikhala ofisini ya Phresidennde dzi tea u farwa nga tshifhinga na ḓuvha ḽo tiwaho nga Phresidennde wa Khothe ya zwa Ndayotewa, fhedzi hu saathu u fhela maḓuvha a 30 u bva nga ḓuvha ḽe tshikhala itsho tsha ṱutshelwa.

> [Khethekanyo ṱhukhu ya. (3) yo imelwa nga khethekanyo ya. 6 ya Mulayo wa Khwiniso ya Vhurathi ya Ndayotewa wa 2001.]
{:.note}

### u thomiwa ha mushumo nga phresidennde

1.	Musi muthu o khethiwa sa Phresidennde, u ḓo guma u vha muraḓo wa Buthano ḽa Lushaka, nahone hu saathu u fhela maḓuvha maṱanu, u tea u thoma mushumo nga u ana kana u khwaṱhisedza u fulufhedzea kha Riphabuḽiki na u tevhela Ndayotewa, u ya nga ha Sheduḽu ya 2.

### Tshifhinga tsha phresidennde tsha u shuma ofisini

1.	Tshifhinga tsha Phresidennde tsha u shuma ofisini tshi thoma musi a tshi thoma u shuma, tsha fhela musi a tshi ṱutshela tshikhala kana musi muṅwe muthu o khethiwaho sa Phresidennde a tevhelaho a tshi thoma u shuma.
2.	A hu na muthu ane a ḓo shuma sa Phresidennde zwifhinga zwi fhiraho zwivhili, fhedzi, musi muthu a tshi khethiwa uri a ḓadze tshikhala tshi si na muthu ofisini ya Phresidennde, tshifhinga tsha vhukati ha u khethiwa uho u ya kha khetho dzi tevhelaho a tshi dzhiiwi sa tshifhinga tsha ofisi.

### u bviswa ha phresidennde

1.	Buthano ḽa Lushaka, nga ḽikumedzwa ḽa tshivhalo tshi linganaho kana u fhira mbili tshararu tsha miraḓo yaḽo, ḽi nga bvisa Phresidennde ofisini yawe nga nṱhani ha—
    a. u thithiswa zwihulwane ha Ndayotewa kana mulayo;

    b. u sa ḓifara zwavhuḓi ho kalulaho; kana

    c. u sa kona u ita mishumo ya ofisi yawe.

2.	Muthu muṅwe na muṅwe o bvisiwaho ofisini ya Phresidennde malugana na khethekanyo ṱhukhu ya (1) (a) kana (b) a nga si wane mbuelo iṅwe na iṅwe ya yeneyo ofisi, nahone a nga si shume kha poso ya muvhuso.

### mufarela-phresidennde

1.	Musi Phresidennde a nnḓa ha Riphabuḽiki kana a sa koni u ita mishumo ya ofisi ya Phresidennde, kana musi ofisi ya
Phresidennde i si na muthu, mufari wa ofisi u ya nga mutevhe u re afho fhasi u ḓo imela Phresidennde—

	1.	Muthusa-Phresidennde;
	1.	Minisṱa o nangiwaho nga Phresidennde.
	1.	Minisṱa o nangiwaho nga miṅwe miraḓo ya Khabinethe.
	1.	Mulangadzulo, u swikela Buthano ḽa Lushaka ḽi tshi nanga muṅwe wa miraḓo yaḽo.

2.	Mufarela-Phresidennde u na vhuḓifhinduleli, maanḓa na mishumo ya Phresidennde.
3.	Musi a saathu u dzhia vhuḓifhinduleli, maanḓa na mishumo ya Phresidennde, Mufarela-Phresidennde u tea u ana kana u

khwaṱhisedza u fulufhedzea hawe kha Riphabuḽiki na u tevhela Ndayotewa, u ya nga ha Sheduḽu ya 2.

2.	Muthu ane musi a tshi khou shuma sa Mufarela-Phresidennde a vha o no ana kana u khwaṱhisedza u fhulufhedzea kha Riphabuḽiki ha ngo fanela u dovha a ana na u khwaṱhisedza musi a tshi khou dovha u shuma sa Mufarela-Muphresidennde lwa tshifhinga tshine tsha ḓo fhela musi muthu ane a khou khethiwa saPhresidennde a tshi thoma u shuma.

> [Khethekanyo ṱhukhu ya. (4) yo engedzwa nga khethekanyo ya. 1 ya Mulayo wa Khwiniso ya u Thoma ya Ndayotewa wa 1997.]
{:.note}

### khabinethe

1.	Khabinethe yo vhumbiwa nga Phresidennde, sa ṱhoho ya Khabinethe, Muthusa-Phresidennde na Dziminisṱa.

2.	Phresidennde u thola Muthusa-Phresidennde na Dziminisṱa, u vha fha maanḓa na mishumo nahone a nga kha ḓi vha pandela.
3.	Phresidennde u thola—

    a. Muthusa-Phresidennde u bva kha miraḓo ya Buthano ḽa Lushaka;

    b. a nga nanga tshivhalo tshiṅwe na tshiṅwe tsha Dziminisṱa u bva kha miraḓo ya Buthano ḽa Lushaka; na

    c. a nga si kone u nanga Dziminisṱa dzi fhiraho mbili u bva nnḓa ha Buthano.

4.	Phresidennde u fanela u thola muraḓo wa Khabinethe uri a vhe murangaphanḓa wa mishumo ya muvhuso kha Buthano ḽa Lushaka.
5.	Muthusa-Phresidennde u fanela u thusa Phresidennde kha u ita mishumo ya muvhuso.

### Vhuḓifhinduleli

1.	Vhathusa-Phresidennde na Dziminisṱa vha na vhuḓifhinduleli kha maanḓa na mishumo ya khorotshitumbe ye vha ṋewa nga Phresidennde.

2.	Miraḓo ya Khabinethe vho ṱangana kana nga muthihi nga muthihi vha na vhuḓifhinduleli kha Phalamennde kha u shumisa maanḓa na u ita mishumo yavho.
3.	Miraḓo ya Khabinethe I tea—

    a. u shuma I tshi tevhedza Ndayotewa; na

    b. u ṋea Phalamennde mivhigo yo fhelelaho nahone ya misi malugana na mafhungo a re fhasi ha ndaulo yayo.

### Vhathusa-Dziminisṱa

1.	Phresidennde a nga—
    a. thola tshivhalo tshiṅwe na tshiṅwe tsha Vhathusa-

Dziminisṱa u bva kha miraḓo ya Buthano ḽa Lushaka; na

	1.	si thole Vhathusa-Dziminisṱa vhane vha fhira vhavhili vhane vha sa bve kha Buthano, uri vha thuse miraḓo ya Khabinethe, nahone a nga kha ḓi vha pandela.
2.	Vhathusa-Dziminisṱa vho tholiwaho hu tshi tevhedzwa khethekanyo ṱhukhu ya (1) (b) vha na vhuḓifhinduleli kha Phalamennde kha u ita mishumo yavho na u shumisa maanḓa avho.

> [Khethekanyo ya. 93 yo imelwa nga khethekanyo ya. 7 ya Mulayo wa Khwiniso ya Vhurathi ya Ndayotewa wa 2001.]
{:.note}

### u bvela phanḓa ha khabinethe nga murahu ha khetho

1.	Musi khetho dza Buthano ḽa Lushaka dzi tshi fariwa, Khabinethe, Muthusa-Phresidennde, Dziminisṱa na Vhathusa-Dziminisṱa vhaṅwe na vhaṅwe vha ḓo ita mushumo u swikela musi muthu o khethiwaho sa Phresidennde nga Buthano ḽi tevhelaho a tshi thoma u shuma ofisini yawe.

### muano kana khwaṱhisedzo

1.	Phanḓa ha musi Dziminisṱa na Vhathusa-Dziminisṱa vha saathu u thoma u ita mishumo yavho, vha tea u ana kana u khwaṱhisedza u fulufhedzea kha Riphabuḽiki na u ḓo tevhela Ndayotewa, u ya nga ha Sheduḽu ya 2.

### Vhuḓifari ha miraḓo ya khabinethe na Vhathusa-Dziminisṱa

1.	Miraḓo ya Khabinethe na Vhathusa-Dziminisṱa vha tea u shuma u ya nga ha maitele a Vhuḓifari o tiwaho nga mulayo wa lushaka.

2.	Miraḓo ya Khabinethe na Vhathusa-Dziminisṱa a vho ngo tendelwa u—

    a. ita miṅwe mishumo I badelaho;

    b. shuma nga nḓila iṅwe na iṅwe ine ya si yelane na mushumo wa ofisini dzavho, khathihi na u ḓidzhenisa kha nyimele iṅwe na iṅwe ine ya nga vha dzhenisa khomboni ya phambano vhukati ha mishumo yavho ya tshiofisi na madzangalelo avho vhone vhaṋe, kana

    c. shumisa tshiimo tshavho kana mafhungo maṅwe na maṅwe e vha ṋewa kha u ḓipfumisa kana u vhuedza muṅwe muthu zwi si ho mulayoni.

### u fhiriswa ha mishumo

1.	Phresidennde, nga mulevho, a nga fhirisela kha muraḓo wa Khabinethe—
    a. ndaulo ya mulayo muṅwe na muṅwe zwo ṋewaho muṅwe muraḓo; kana

    b. maanḓa kana mushumo wo ṋewaho nga mulayo kha muṅwe muraḓo.

### u ṋewa ha maanḓa na mishumo zwa tshifhinganyana

1.	Phresidennde a nga ṋea maanḓa kana mushumo wa muṅwe muraḓo a siho ofisini yawe kana a sa koni u shumisa maanḓa eneo kana u ita mushumo wonoyo, kha muṅwe muraḓo wa Khabinethe.

### u kumedzwa mishumo

1.	Muraḓo wa Khabinethe a nga ṋea maanḓa maṅwe na maṅwe ane a tea u shumiswa kana mushumo muṅwe na muṅwe une wa tea u itwa hu tshi tevhedzwa Mulayo wa Phalamennde kha muraḓo wa Khorotshitumbe ya vunḓu kana khoro ya Masipala. Mushumo—
    a. u tea u itwa hu tshi tevhedzwa thendelano vhukati ha muraḓo wa Khabinethe na wa Khorotshitumbe kana Khoro ya Masipala;

    b. u tea u yelana na Mulayo wa Phalamennde une ngawo mishumo iyo ya tea u itwa na maanḓa a tea u shumiswa; na u

    c. thoma u itwa musi ho ḓivhadzwa kana u itwa mulevho nga Phresidennde.

### u lavheleswa ha ndaulo ya vunḓu nga muvhuso wa lushaka

> [Ṱhoho yo khwiniswa nga khethekanyo ya. 2(a) ya Mulayo wa Khwiniso ya Ndayotewa ya Vhufuminthihi wa 2003.]
{:.note}

1.	Musi vunḓu ḽi sa koni kana ḽi tshi kundelwa u ita mishumo yaḽo ya khorotshitumbe, hu tshi tevhedzwa mulayo kana Ndayotewa, Khorotshitumbe ya Lushaka I nga dzhenelela nga u dzhia vhukando ho teaho u vhona uri mishumo I shumiwe, zwi tshi katela—

    a. u bvisa ndaela kha Khorotshitumbe ya Vunḓu I ṱalutshedzaho uri u kundelwa ho vha hu ngafhani malugana na u sa kona u ita mishumo iyo, na u bula vhukando vhufhio kana vhufhio vhu teaho u dzhiwa uri hu kone u itwa mushumo; na

    b. u thoma u vha na vhuḓifhinduleli kha zwi livhanaho na mushumo uyo kha iḽo vunḓu u swika hune zwa vha zwo tea—

        i. u itela uri hu vhe na maimo a lushaka o teaho kana u swikelela maimo a fhasi a u ṋetshedza tshumelo;

        ii. u itela uri hu vhe na vhuthihi ha zwa ikonomi;

        iii. u itela uri hu vhe na tsireledzo ya lushaka; kana

        iv. u thivhela iḽo vunḓu kha u dzhia ḽiga ḽi songo teaho ḽine ḽa nga vhaisa madzangalelo a ḽiṅwe vunḓu kana shango ḽoṱhe.

> [Khethekanyo ṱhukhu ya. (1) yo imelwa nga khethekanyo ya. 2 (b) ya Mulayo wa Khwiniso wa Vhufuminthihi wa Ndayotewa wa 2003.]
{:.note}

2.	Arali khorotshitumbe ya lushaka ya dzhenelela kha vunḓu hu tshi tevhedzwa khethekanyo ṱhukhu ya (1)(b)—

    a. I tea u ṋetshedza nḓivhadzo yo tou ṅwaliwaho ya u dzhenelela kha Khoro ya lushaka ya Mavunḓu hu saathu fhela maḓuvha a 14 u bva musi u dzhenelela ho thoma;

    b. u dzhenelela hu tea u fheliswa arali Khoro I sa ṱanganedzi u dzhenelela hu saathu fhela maḓuvha a 180 nga murahu ha u dzhenelela kana mafheloni a tshifhinga tsha

tshenetsho ya vha I songo ṱanganedza u dzhenelela; na uri

	1.	Khoro I tea u sedzulusa u dzhenelela misi yoṱhe musi u dzhenelela hu tshi khou bvela phanḓa na u ita themendelo dzo teaho kha khorotshitumbe ya lushaka.

> [Khethekanyo ṱhukhu ya (2) yo imelwa nga khethekanyo ya. 2 (c) ya Mulayo wa Khwiniso ya Vhufuminthihi ya Ndayotewa wa 2003.]
{:.note}

2.	Mulayo wa lushaka u nga laula maitele o thomiwaho kha ino khethekanyo.

> [Khethekanyo ya. 100 yo khwiniswa nga khethekanyo ya. 2 (a) ya Mulayo wa Khwiniso ya Ndayotewa wa Vhufuminthihi wa 2003.]
{:.note}

### Tsheo dza khorotshitumbe

1.	Tsheo ya Phresidennde I tea u vha yo tou ṅwaliwa arali—
    a. yo dzhiwa hu tshi tevhedzwa mulayo; kana

    b. i na mvelelo dza mulayo.

2.	Tsheo yo tou ṅwalwaho ya Phresidennde I tea u sainiwa hafhu nga muṅwe muraḓo wa Khabinethe arali tsheo iyo I tshi kwama mushumo wo    ṋewaho uyo muraḓo wa Khabinethe.
3.	Milevho, milayo na zwiṅwe zwishumiswa zwi welaho fhasi ha mulayo zwi fanela u swikelelea nga vhathu.
4.	Mulayo wa Lushaka u nga sumbedzisa nḓila ine, nahone u swika hune, zwishumiswa zwo bulwaho kha khethekanyo ṱhukhu ya (3) zwa tea u—

    a. ambiwa ngazwo Phalamenndeni; na u

    b.  ṱanganedzwa nga Phalamennde.

### madzinginywa a u sa vha na fhulufhelo

1.	Arali Buthano ḽa Lushaka, nga vouthu ya vhunzhi ha miraḓo yaḽo I tshi ṋea ḽidzinginywa ḽa u sa vha na fulufhelo kha Khabinethe, zwi sa kateli Phresidennde, Phresidennde u tea u dzudzanyulula Khabinethe.
2.	Arali Buthano ḽa Lushaka, nga vouthu ya vhunzhi ha miraḓo yalo, I tshi ṋea ḽidzinginywa ḽa u sa vha na fhulufhelo kha Phresidennde, Phresidennde na miṅwe miraḓo ya Khabinethe na Vhathusa-Dziminisṱa vhaṅwe na vhaṅwe vha tea u ḓirula mushumo.

# NDima ya 6

## maVuNḒu

### mavunḓu

1.	Riphabuḽiki I na Mavunḓu a tevhelaho—
    a. Kapa Vhubvaḓuvha;

    b. Fureisiṱaṱa;

    c. Gauteng;

    d. KwaZulu-Natala;

    e. Mpumalanga; (f) Kapa Devhula;

(g) Limpopo;

(h) Devhula Vhukovhela;

		1.	Kapa Vhukovhela.

> [Khethekanyo ṱhukhu ya (1) yo imelwa nga khethekanyo ya. 3 ya Mulayo wa Khwiniso ya Ndayotewa wa 2003 na u imelwa nga khethekanyo ya. 1 ya Mulayo wa Khwiniso ya Vhufumimbili ya Ndayotewa wa 2005.]
{:.note}

2.	Masia a vhupo a mavunḓu a vhumba masia a vhupo o sumbedzwaho kha mimapa yo fhambanaho yo bulwaho kha Nḓivhadzo yo sumbedzwaho kha Sheduḽu ya 1A.

> [Khethekanyo ṱhukhu ya. (2) yo imelwa nga khethekanyo ya.1 ya Mulayo wa Khwiniso ya Vhufumimbili ya Ndayotewa wa 2005.]
{:.note}

2.	
	1.	Musi vhupo ha vunḓu vhu tshi vhewa nga vhuswa nga khwiniso kha Ndayotewa, Mulayo wa Phalamennde u nga ita uri hu vhe na maga a u laula, nga tshifhinga tshi pfeseseaho, mvelelo dza mulayo, dzine dza konadzea na dziṅwe dza u vhewa hafhu.

(b) Mulayo wa Phalamennde wo lavhelelwaho kha phara ya

    a. u nga phasiswa wa shumiswa phanḓa ha musi hu tshi vha na u khwiniswa ha Ndayotewa, fhedzi mishumo ifhio kana ifhio ya vunḓu, ndaka, pfanelo, vhuḓifhinduleli na mishumo zwi nga fhiriswa fhedzi u ya nga Mulayo nga murahu ha musi hu tshi vha na khwiniso ya Ndayotewa.

> [khethekanyo ya.103 yo imelwa nga khethekanyo ya.1 ya Mulayo wa Khwiniso ya Vhufumimbili ya Ndayotewa wa 2005.]
{:.note}

## Vhusimamilayo ha mavunḓu

### maanḓalanga a vhusimamilayo ha mavunḓu

1.	Maanḓalanga a zwa vhusimamilayo ha vunḓu a zwanḓani zwa vhusimamilayo ha vunḓu nahone a ṋea vhusimamilayo ha vunḓu maanḓa a—
    a. u phasisa ndayotewa ya vunḓu ḽeneḽo kana u khwinisa ndayotewa iṅwe na iṅwe yo phasiswaho ngaho hu tshi tevhedzwa khethekanyo ya 142 na 143;

    b. u phasisa mulayo kha, kana wa vunḓu malugana na—

        i. mafhungo maṅwe na maṅwe a welaho kha sia ḽa mishumo ḽo bulwaho kha Sheduḽu ya 4;

        ii. mafhungo maṅwe na maṅwe a welaho kha sia ḽa mishumo ḽa Sheduḽu ya 5, na

        iii. mafhungo maṅwe na maṅwe a welaho nnḓa ha masia a mishumo ayo, na o tou ṋewaho vunḓu zwo tou buletshedzwa nga mulayo wa lushaka; na

        iv. mafhungo maṅwe na maṅwe ane mbetshelo ya Ndayotewa ya vhona uri hu vhe na u phasiswa ha mulayo wa vunḓu; na

    c. u ṋewa maanḓa maṅwe na maṅwe a vhusimamilayo hayo kha khoro ya Masipala kha vunḓu ḽeneḽo.

2.	Vhusimamilayo ha vunḓu nga ḽikumedzwa ḽo ṱanganedzwaho hu na thikhedzo ya mbili tshararu tsha miraḓo yaho, vhu nga humbela Phalamennde uri i shandukise dzina ḽa iḽo vunḓu.
3.	Vhusimamilayo ha vunḓu hu vhofhiwa fhedzi nga Ndayotewa, na uri arali ho phasisa Ndayotewa ya vunḓu ḽaho, nga yeneyo Ndayotewa, na uri vhu fanela u shuma vhu tshi tevhedza, nahone vhu ngomu ha mikano ya Ndayotewa a na Ndayotewa yeneyo ya vunḓu.
4.	Mulayo wa Lushaka malugana na mafhungo ane a vha a ndeme kha, kana maṱuku kha , u shumiswa zwavhuḓi

ha maanḓa malugana na mafhungo maṅwe na maṅwe o dodombedzwaho kha Sheduḽu ya 4, ndi a mulayo wa ndivho dzoṱhe malugana na mafhungo o dodombedzwaho kha Sheduḽu ya 4.

2.	Vhusimamilayo ha vunḓu vhu nga themendela kha Buthano ḽa Lushaka, mulayo u kwamaho mafhungo maṅwe na maṅwe a welaho nnḓa ha maanḓalanga a vhusimamilayo honoho, kana malugana na ane Mulayo wa Phalamennde wa ḓo langa wa vunḓu.

### kuvhumbelwe na khetho dza vhusimamilayo ha vunḓu

1.	Vhusimamilayo ha Vunḓu ho vhumbiwa nga vhafumakadzi na vhanna vho khethiwaho hu tshi tevhedzwa sisiṱeme ya vhakhethi ine ya—
    a. vha yo randelwa nga mulayo wa lushaka;

    b. vha yo tewaho kha mutevhe wa vhavouthi wa lushaka kha tshipiḓa tsha mutevhe wa ḽeneḽo vunḓu;

    c. ta miṅwaha ya 18 sa miṅwaha ya fhasisa kha muvouthi; na

    d. nga bveledza nga u angaredza, vhuimeleli vhu linganaho.

> [Khethekanyo ṱhukhu ya. (1) yo khwiniswa nga khethekanyo ya. 3 ya Mulayo wa Khwiniso ya Vhufumi ya Ndayotewa wa 2003 na nga khethekanyo ya. 3 ya Mulayo wa Khwiniso ya Vhufumiiṋa ya Ndayotewa wa 2008.]
{:.note}

2.	Vhusimamilayo ha vunḓu ho vhumbwa nga miraḓo i re vhukati ha 30 na 80. Tshivhalo tsha miraḓo, tshine tsha nga fhambana u ya nga mavunḓu tshi fanela u tiwa hu tshi tevhelwa nḓila yo randelwaho nga mulayo wa lushaka.

### Vhuraḓo

1.	Mudzulapo muṅwe na muṅwe ane a vha o tea u voutha kha Buthano ḽa Lushaka u a tea vha muraḓo wa vhusimamilayo ha vunḓu, nga nnḓa ha—
    a. muthu muṅwe na muṅwe o tholiwaho nga kana a no khou shumela muvhuso na u hola kha muvhuso, nga nnḓa ha—

        i. Mulangavunḓu na miṅwe miraḓo ya Khorotshitumbe ya Vunḓu; na

        ii. Vhaṅwe vhafari vha ofisi vhane mishumo yavho ya yelana na ya muraḓo wa vhusimamilayo ha vunḓu nahone ya vha I tshi tshimbilelana na mishumo ya mulayo wa lushaka;

    b. miraḓo ya Buthano ḽa Lushaka, vharumiwa vha tshoṱhe kha Khoro ya Lushaka ya Mavunḓu kana miraḓo ya Khoro ya Masipala;

    c. vhathu vhe khothe ya ḓivhadza uri vha a kundelwa u badela milandu;

    d. muthu muṅwe na muṅwe o ḓivhadzwaho nga khothe ya Riphabuḽiki uri muhumbulo wawe a u shumi zwavhuḓi; kana

    e. muthu muṅwe na muṅwe ane, nga murahu ha musi iyi khethekanyo I tshi thoma u shuma, a vha o wanala e na mulandu wa vhukhakhi he a gwevhiwa miṅwedzi I fhiraho 12 hu si na ndaṱiso, hu nga vha ngomu ha Riphabuḽiki, kana nnḓa ha Riphabuḽiki arali nyito yo        ḓisaho vhukhakhi yo vha I tshi ḓo dzhiwa sa vhukhakhi nga ngomu kha Riphabuḽiki; fhedzi a hu na muthu ane a ḓo dzhiiwa uri o gwevhiwa u swikela musi khaṱhululo yawe kha u wanwa mulandu wa vhukhakhi kana u ṋewa tshigwevho I tshi tiwa, kana u swika musi tshifhinga tsha khaṱhululo tsho no fhela. U sa tendelwa nga fhasi ha iyi khethekanyo zwi fhela nga murahu ha musi muthu o no fhedza miṅwaha miṱanu u bva musi a tshi fhedza tshigwevho tshawe.

2.	Muthu a songo teaho u vha muraḓo wa vhusimamilayo ha vunḓu hu tshi tevhedzwa khethekanyo ṱhukhu ya (1) (a) kana

(b) a nga vha nkhetheni wa vhusimamilayo hu tshi tevhedzwa mikano kana nyimele dzo thomiwaho nga mulayo wa lushaka.

2.	Muthu a nga fhelelwa nga u vha muraḓo wa vhusimamilayo ha vunḓu arali uyo muthu—

    a. a tshi swika hune a vha a songo tsha tea;

    b. a sa vha hone kha vhusimamilayo musi a songo wana thendelo kha nyimele dzine milayo na ndaela dza vhusimamilayo zwa amba nga ha u fhelelwa nga u vha muraḓo; kana.

    c. a ima u vha muraḓo wa ḽihoro ḽo taho muthu onoyo sa muraḓo wa vhusimamilayo.

> [Khethekanyo ṱhukhu ya. (3) yo imelwa nga khethekanyo ya. 4 ya Mulayo wa Khwiniso ya Vhufumi ya Ndayotewa wa 2003 na nga khethekanyo ya. 4 ya Mulayo wa Khwiniso ya Vhufumiiṋa ya Ndayotewa wa 2008.]
{:.note}

2.	U ḓadzwa ha zwikhala kha vhusimamilayo ha vunḓu zwi tea u itwa hu tshi tevhelwa mulayo wa lushaka.

### muano kana khwaṱhisedzo

1.	Phanḓa ha musi miraḓo ya vhusimamilayo ha vunḓu I tshi thoma u shuma mishumo yayo kha vhusimamilayo, vha tea u ana kana vha khwaṱhisedza u fhulufhedzea kha Riphabuḽiki na u tevhedzela Ndayotewa, u ya nga ha Sheduḽu ya 2.

### Tshifhinga tshine Vhusimamilayo ha Vunḓu ha ḓo tshi fhedza

1.	Vhusimamilayo ha vunḓu ho khethiwa lwa u shuma miṅwaha miṱanu.

2.	Arali vhusimamilayo ha vunḓu vhu tshi nga fhaladzwa u ya nga ha khethekanyo ya 109, kana musi tshifhinga tshaho tshi tshi fhela, Mulangavunḓu wa vunḓu, nga mulevho, u tea u vhidza na u dzudzanya    ḓuvha ḽa khetho, dzine dza tea u fariwa hu saathu u fhela maḓuvha a 90 u bva nga ḓuvha ḽe vhusimamilayo ha fhaladzwa ngaḽo, kana u bva nga ḓuvha ḽe tshifhinga tshaho tsha fhela. Mulevho wa u vhidza na u dzudzanya ḓuvha ḽa khetho u nga ṋekedzwa phanḓa kana

murahu ha musi tshifhinga tsha vhusimamilayo ha vunḓu tshi tshi fhela.

> [Khethekanyo ṱhukhu ya. (2) yo imelwa nga khethekanyo ya. 1 ya Mulayo wa Khwiniso ya Vhuṋa ya Ndayotewa wa 1999.]
{:.note}

2.	Arali mvelelo dza khetho dza vhusimamilayo ha vunḓu dzi saathu u    ḓivhadzwa kha tshifhinga tsho bulwaho kha

khethekanyo ya 190 kana arali khetho dzo vhetshelwa thungo nga khothe, Phresidennde, nga mulevho, u tea u vhidza kana u dzudzanya maḓuvha maṅwe a khetho dzine dza tea u fariwa hu saathu u fhela maḓuvha a 90 u bva nga ḓuvha ḽa u fhela ha itsho tshifhinga kana u bva nga ḓuvha ḽe khetho dza vhetshelwa dubo.

2.	Vhusimamilayo ha vunḓu vhu a tendelwa u shuma u bva nga ḓuvha ḽe ha fhaladzwa kana ḽe tshifhinga tshaho tsha fhela u swika ḓuvha ḽine ḽa    ḓo tevheliwa nga ḽine ha ḓo thoma u farwa khetho dza u vhumba vhuṅwe vhusimamilayo ha vunḓu.

### u fhaladzwa ha vhusimamilayo ha vunḓu tshifhinga tshaho tshi saathu fhela

1.	Mulangavunḓu wa vunḓu u fanela u fhaladza vhusimamilayo ha vunḓu arali—
    a. vhusimamilayo ho dzhia tsheo ya uri vhu fhaladzwe nga thikhedzo ya vouthu dza vhunzhi ha miraḓo yaho; na

    b. musi ho no fhela miṅwaha miraru u bva tshe vhusimamilayo ha khethiwa.

2.	Mufarela-Mulangavunḓu u tea u fhaladza vhusimamilayo ha vunḓu arali—

    a. hu na tshikhala ofisini ya Mulangavunḓu; na

    b. vhusimamilayo vhu tshi kundelwa u khetha Mulangavunḓu hu saathu fhela maḓuvha a 30 u bva musi hu tshi vha na tshikhala.

### madzulo na tshifhinga tsha u awela

1.	Nga murahu ha khetho, dzulo ḽa u thoma ḽa vhusimamilayo ha vunḓu ḽi tea u fariwa nga tshifhinga na ḓuvha ḽo tiwaho nga muhaṱuli o nangiwaho nga Phresidennde wa Khothe ya zwa Ndayotewa, fhedzi ḽi ḓo fariwa hu saathu u fhela maḓuvha
a 14 u bva nga ḓuvha ḽe mvelelo dza khetho dza ḓivhadzwa ngaḽo. Vhusimamilayo ha vunḓu vhu nga ta nga hone huṋe, tshifhinga tsha madzulo na tshifhinga tshine a ḓo tshi fhedza khathihi na zwifhinga zwao zwa u awela.

> [Khethekanyo ṱhukhu ya. (1) yo imelwa nga khethekanyo ya. 8 ya Mulayo wa Khwiniso ya Vhurathi ya Ndayotewa wa 2001.]
{:.note}

2.	Mulangavunḓu wa vunḓu a nga vhidza dzulo ḽa vhusimamilayo ha vunḓu    ḽi songo ḓoweleaho tshifhinga tshiṅwe na tshiṅwe u itela u shumana na mafhungo o khetheaho.
3.	Vhusimamilayo ha vunḓu vhu nga ta fhethu hune vhu nga vha hone na madzulo aho tshifhinga tshoṱhe.

### Vhalangadzulo na Vhathusa-Vhalangadzulo

1.	Kha dzulo ḽaho ḽa u thoma nga murahu ha u khethiwa, kana musi zwo tea uri hu ḓadziwe tshikhala, vhusimamilayo ha vunḓu vhu tea u khetha Mulangadzulo na Muthusa- Mulangadzulo u bva kha miraḓo yaho.

2.	Muhaṱuli o nangiwaho nga Phresidennde wa Khothe ya Ndayotewa u tea u ranga phanḓa khetho dza Mulangadzulo. Mulangadzulo u ḓo ranga phanḓa khetho dza Muthusa- Mulangadzulo.

> [Khethekanyo ṱhukhu ya. (2) yo imelwa nga khethekanyo ya. 9 ya Mulayo wa Khwiniso ya Vhurathi ya Ndayotewa wa 2001.]
{:.note}

2.	Maitele o buliwaho kha Tshipiḓa tsha A tsha Sheduḽu ya 3 a shuma kha khetho dza Vhalangadzulo na Vhathusa- Vhalangadzulo.
3.	Vhusimamilayo ha vunḓu vhu nga bvisa Mulangadzulo kana Muthusa-Mulangadzulo tshiduloni tshawe nga ḽikumedzwa. Vhunzhi ha miraḓo ya vhusimamilayo vhu tea u vha vhu hone musi hu tshi dzhiiwa ḽikumedzwa.
4.	U ya nga milayo na ndaela, vhusimamilayo ha vunḓu vhu nga nanga muṅwe murangaphanḓa ane a ḓo thusa Mulangadzulo na Muthusa-Mulangadzulo.

### Tsheo

1.	Nga nnḓa ha musi Ndayotewa I tshi bula nga iṅwe nḓila—
    a. vhunzhi ha miraḓo ya vhusimamilayo ha vunḓu vha fanela u vha vha honei phanḓa ha musi hu tshi vouthelwa Mulayotibe kana musi hu tshi khwiniswa Mulayotibe;

    b. tshivhalo tshi linganaho nthihi tshararu tsha miraḓo tshi tea u vha tshi hone phanḓa ha musi hu tshi vha na vouthu kha mafhungo maṅwe na maṅwe phanḓa ha vhusimamilayo;

    c. mafhungo oṱhe ane a vha kha vhusimamilayo ha vunḓu a tea u tshewa nga vhunzhi ha dzivouthu dzo itwaho.

2.	Muraḓo ane a khou ranga phanḓa nga tshifhinga tsha u voutha, ha nga tendelwi u voutha na vhaṅwe, fhedzi—

    a. a nga ita vouthu ya tsheo fhedzi arali hu na thai kha tshivhalo tsha dzivouthu dza masia oṱhe ane a khou voutha kha ḽiṅwe fhungo; na

    b. a nga voutha na vhaṅwe kana a ita vouthu ya tsheo musi fhungo ḽi tshi tea u tshewa nga tshivhalo tshi si fhasi ha mbili tshararu tsha miraḓo ya vhusimamilayo.

### pfanelo dza vharumiwa vha tshoṱhe kha vhusimamilayo ha vunḓu

1.	Vharumiwa vha tshoṱhe kha vunḓu kha Khoro ya Lushaka ya Mavunḓu vha nga dzhenela na u amba kha vhusimamilayo ha vunḓu na komiti dzaho, fhedzi a vha nga vouthi. Vhusimamilayo vhu nga ṱoḓa murumiwa wa tshoṱhe a tshi dzhenela na u amba kha vhusimamilayo na kha komiti dzaho.

### maanḓa a Vhusimamilayo ha Vunḓu

1.	Musi vhu tshi shumisa maanḓa aho, Vhusimamilayo vhu nga—
    a. dzhiela nṱha, phasisa, khwinisa na u sa ṱanganedza Mulayotibe muṅwe na muṅwe u re phanḓa ha Vhusimamilayo; na

    b. u thoma kana u lugisela mulayo, nga nnḓa ha Milayotibe ya zwa masheleni.

2.	Vhusimamilayo ha Vunḓu vhu tea u ṋetshedza nḓila dza—

    a. u vhona uri miraḓo yoṱhe ya muvhuso ya khorotshitumbe ya vunḓu I na vhuḓifhinduleli khaho; na

    b. u vhea iṱo kha—

        i. u shumiswa ha maanḓalanga a khorotshitumbe ya vunḓu, zwi tshi katela u shumiswa ha milayo; na

        ii. muraḓo muṅwe na muṅwe wa vunḓu wa muvhuso.

### Vhuṱanzi kana mafhungo o livhanaho na Vhusimamilayo ha vunḓu

1.	Vhusimamilayo ha vunḓu kana komiti iṅwe na iṅwe yaho I nga—
    a. vhidza muthu muṅwe na muṅwe u ḓa phanḓa hawo u ṋea vhuṱanzi o thoma a ana kana u khwaṱhisedza kana u bvisa maṅwalo;

    b.  ṱoḓa uri muthu muṅwe na muṅwe kana tshiimiswa tsha vunḓu a (tshi) ṋee muvhigo;

    c. u kombetshedza, hu tshi tevhelwa mulayo wa vunḓu kana milayo na ndaela, muthu muṅwe na muṅwe kana tshiimiswa uri tshi tevhedze        ṱhoḓea dza dzisamanisi kana ṱhoḓea hu tshi tevhedzwa phara ya (a) kana (b); na

    d. u ṱanganedza phethishini, vhuimeleli kana mihumbulo yo ḓiswaho nga vhathu vhaṅwe na vhaṅwe kana zwiimiswa zwi re na dzangalelo.

### Nzudzanyo dza nga ngomu, maitele na matshimbidzele a zwa Vunḓu

1.	Vhusimamilayo ha vunḓu vhu nga—
    a. ta na u laula nzudzanyo dzaho dza nga ngomu, maitele na matshimbidzele; na

    b. u ita milayo na ndaela malugana na mafhungo adzo, hu tshi dzhielwa nṱha demokirasi ya vhuimeleli na u dzhenela, vhuḓifhinduleli, u vha khagala na u dzhenela ha nnyi na nnyi.

2.	Milayo na ndaela dza vhusimamilayo ha vunḓu zwi tea u ita uri hu vhe na—

    a. u thomiwa, kuvhumbelwe, maanḓa, mishumo, maitele na tshifhinga tshi no dzhiiwa nga komiti dzaḽo;

    b. u dzhenela kha matshimbidzele a vhusimamilayo na komiti dzaho dza madzangano maṱuku oṱhe a poḽitiki o imelelwaho kha vhusimamilayo nga nḓila I yelanaho na demokirasi;

    c. thuso ya tshelede na ya ndaulo kha ḽihoro ḽiṅwe na ḽiṅwe ḽo imelelwaho kha vhusimamilayo, zwi tshi yelana na vhuimeleli hao, uri ḽihoro ḽiṅwe na ḽiṅwe na

murangaphanḓa walo ḽi kone u shuma mishumo yaḽo kha vhusimamilayo zwavhuḓi; na

	1.	u dzhielwa nṱha ha murangaphanḓa wa ḽihoro ḽihanedzi ḽihulwanesa kha vhusimamila uri a vhe ene Murangaphanḓa wa Ḽihanedzi.

### Vhuṱalu

1.	Miraḓo ya khorotshitumbe ya vunḓu, na vharumiwa vha vunḓu vha tshoṱhe kha Khoro ya Mavunḓu ya Lushaka—
    a. vha na mbofholowo ya u amba kha vhusimamilayo na kha komiti dzayo, hu tshi tevhedzwa milayo na ndaela dzayo; na uri

    b. a I nga iswi khothe ya vhulamukanyi malugana na zwa vhukhakhi, u fariwa, u hoṋelwa dzhele kana u pfi vha na vhuḓifhinduleli kha zwa tshinyalelo dza—

        i. zwiṅwe na zwiṅwe zwe vha zwi amba, u zwi bvisa phanḓa kana u zwi ṋea vhusimamilayo ha vunḓu kana iṅwe na iṅwe ya komiti dzayo; kana

        ii. zwiṅwe na zwiṅwe zwo dzumbululwaho nga nṱhani ha zwe vha zwi amba, u zwi bvisa kana u zwi ṋea vhusimamilayo kana iṅwe na iṅwe ya komiti dzayo.

2.	Vhuṅwe vhuṱalu na u sa kwamea nga zwoṱhe nga vhusimamilayo ha vunḓu na miraḓo yaḽo zwi nga randelwa nga mulayo.
3.	Miholo na magavhelo na mbuelo zwi fhiwaho miraḓo ya vhusimamilayo ha vunḓu zwi badelwa zwi tshi bva kha Tshikwama tsha Mbuelo tsha Vunḓu.

### u kona u swikelela ha nnyi na nnyi na u dzhenelelea kha vhusimamilayo ha vunḓu

1.	Vhusimamilayo ha vunḓu vhu tea u—
    a. tshimbidza u dzhenela ha nnyi na nnyi kha zwa vhusimamilayo na maṅwe maitele a zwa vhusimamilayo na komiti dzaho; na

    b. u shuma na mafhungo aho hu si na tshidzumbe, na u farela madzulo aho na a dzikomiti, zwi tshi itea khagala, fhedzi hu tea u dzhiiwa vhukando ho teaho ha—

        i. u langula u swikelela ha nnyi na nnyi zwi tshi katela na u swikelela ha vhoramafhungo, kha vhusimamilayo na komiti dzaho; na

        ii. na u ita uri muthu muṅwe na muṅwe a setshiwe, nahone arali zwo tea, u hanela muthu a tshi dzhena kana u bviswa ha muthu muṅwe na muṅwe.

2.	Ndayotewa ya vunḓu I nga si thivhele vhathu, hu tshi katelwa na vhoramafhungo kha dzulo ḽa komiti nga nnḓa ha musi zwo fanela nahone zwi tshi pfesesea u zwi ita kha tshitshavha tshi re khagala tsha demokirasi.

### u ḓivhadzwa ha milayotibe

1.	Mulayotibe u nga ḓivhadzwa kha Vhusimamilayo fhedzi nga Miraḓo ya khorotshitumbe ya vunḓu kana komiti kana muraḓo wa vhusimamilayo ha vunḓu, fhedzi Mulayotibe wa zwa masheleni
u tea u ḓivhadzwa nga Muraḓo wa khorotshitumbe a re na vhuḓifhinduleli kha zwa masheleni a vunḓu.

### milayotibe ya zwa masheleni

1.	Mulayotibe ndi Mulayotibe wa zwa masheleni arali u tshi—
    a. kovha masheleni;

    b. u vhila mithelo ya vunḓu, mithelo miṅwe-vho, kana muingathengo;

    c. u fhelisa kana u fhungudza, kana u tendelwa u sa badela mithelo ya vunḓu, miṅwe mithelo-vho, na muingathengo muṅwe na muṅwe wa mavunḓu; kana

    d. u ṋea thendelo ya mbadelo dzo livhanaho dza Tshikwama tsha Muthelo wa Mbuelo tsha Vunḓu.

2.	Mulayotibe wa zwa Masheleni u nga si kone u shuma na maṅwe mafhungo nga nnḓa ha—

    a. mafhungo maṱuku ane a tshimbilelana na kukovhekanyele kwa masheleni;

    b. u kombetshedza, u fheliswa kana u fhungudzwa ha mithelo ya vunḓu, muṅwe muthelo-vho kana muingathengo;

    c. u ṋea thendelo ya u sa badela kana u thela mithelo ya vunḓu, miṅwe mithelo-vho, muingathengo wa vunḓu; kana

    d. u ṋea thendelo ya mbadelo dzo livhanaho dza Tshikwama tsha Muthelo wa Mbuelo tsha Vunḓu.

3.	Mulayo wa Vunḓu u tea u ṋetshedza matshimbidzele ane ngao vhusimamilayo ha vunḓu ha ḓo khwinisa ngaho Milayotibe ya zwa masheleni.

> [Khethekanyo ya. 120 yo imelwa nga khethekanyo ya. 3 ya Mulayo wa Khwiniso ya Vhusumbe ya Ndayotewa wa 2001.]
{:.note}

### u ṋea thendelo kha milayotibe

1.	ThMulangavunḓu u tea u ṋea thendelo na u saina Mulayotibe wo phasiswaho nga vhusimamilayo ha vunḓu u ya nga ino Ndima kana, arali Mulangavunḓu a sa khou tou zwi pfesesa zwavhuḓi uri uyo Mulayotibe wo tea na u ita ngauralo malugana na Ndayotewa, u ḓo u rumela murahu kha vhusimamilayo uri u sedzulusiwe hafhu.

2.	Arali, nga murahu ha tsedzuluso, zwa wanala uri Mulangavunḓu u pfesesa nga vhuḓalo Mulayotibe, Mulangavunḓu u tea u ṋea thendelo na u saina Mulayotibe uyo, arali zwi songo ralo Mulangavunḓu u fanela u—

    a.  ṋea thendelo na u saina Mulayotibe; kana

    b. u fhirisela kha Khothe ya Ndayotewa uri I ṋee tsheo yayo kha u tea hawo siani ḽa Ndayotewa.

3.	Arali Khothe ya Ndayotewa ya sumbedza uri Mulayotibe uyo u anana na Ndayotewa, Mulangavunḓu u tea u ṋea thendelo na u saina.

### khumbelo nga miraḓo kha khothe ya zwa Ndayotewa

1.	Miraḓo ya vhusimamilayo ha vunḓu I nga ita khumbelo kha khothe ya zwa Ndayotewa uri hu itwe ndaela ya u ḓivhadza uri mulayo kana tshipiḓa tsha Mulayo wa vunḓu a tshi anani na Ndayotewa.

2.	Khumbelo—

    a. i fanela u tikedzwa nga tshivhalo tshi si ho fhasi ha phesenthe dza 20 dza miraḓo ya vhusimamilayo; na

    b. i fanela u itwa hu saathu u fhela maḓuvha a 30 u bva musi Mulangavunḓu o saina Mulayo.

3.	Musi khumbelo I tshi itiwa, Khothe ya Ndayotewa I nga ṋea ndaela ya uri Mulayo kana tshipiḓa tsha Mulayo tshine tsha tea u itelwa khumbelo u ya nga khethekanyo ṱhukhu ya (1) a tshi shumi u swikela Khothe I tshi tshea kha khumbelo arali—

    a. dzangalelo ḽa zwa vhulamukanyi ḽi tshi ṱoḓa uri hu itiwe ngauralo;-na

    b. khumbelo I na khonadzeo khulwane ya u bvelela.

4.	Arali khumbelo I songo bvelela, nahone I songo sumbedza u vha na khonadzeo ya u bvela phanḓa, Khothe ya Ndayotewa I nga ṋea ndaela ya uri vhahumbeli vha badele tshinyalelo yoṱhe.

### Nyanḓadzo ya milayo ya vunḓu

1.	Mulayotibe wo tendelwaho nga Mulangavunḓu na u sainwa ngae u vha Mulayo wa vunḓu u tea u anḓadzwa nga u ṱavhanya na u thoma u shuma musi wo no anḓadzwa kana nga ḓuvha ḽo tiwaho u ya nga Mulayo.

### u vhulungwa ha milayo ya Vunḓu nga nḓila yo tsireledzeaho

1.	Khophi yo sainiwaho ya Mulayo wa Vunḓu I dzhiiwa sa vhuṱanzi ho fhelelaho ha mbetshelo dza Mulayo nahone nga murahu ha u
anḓadziwa, I tea u vhewa nga nḓila yo tsireledzeaho nga Khothe ya Ndayotewa.

## khorotshitumbe dza vunḓu

### maanḓalanga a khorotshitumbe dza vunḓu

1.	Maanḓalanga a khorotshitumbe a Vunḓu o vhewa kha Mulangavunḓu wa Vunḓu ḽeneḽo.

2.	Mulangavunḓu khathihi na miṅwe miraḓo ya Khoro ya Khorotshitumbe vha shumisa maanḓa a khorotshitumbe nga—

    a. u shumisa mulayo wa vunḓu kha vunḓu;

    b. u thoma u shumiswa ha milayo yoṱhe ya lushaka kha masia a mushumo e a tetshelwa one o sumbedzwaho kha Sheduḽu ya 4 kana ya 5 nga nnḓa ha musi Ndayotewa kana Mulayo wa Phalamennde u tshi sumbedza nga iṅwe nḓila;

    c. u langula milayo ya lushaka kha vunḓu I welaho nga nnḓa ha masia a mishumo o ṋewaho kha Sheduḽu ya 4 na ya

5, ndangulo ya hone ine ya vha yo kumedzelwaho kha khorotshitumbe ya vunḓu hu tshi tevhelwa Mulayo wa Phalamennde;

	1.	u bveledza na u thoma u shumisa mbekanyamaitele ya vunḓu;
	1.	u konanya mishumo ya ndaulo ya vunḓu na mihasho yawo;
	1.	u lugisa na u thoma milayo ya vunḓu; na
	1.	u ita mishumo miṅwe na miṅwe yo ṋewaho hu tshi tevhelwa Ndayotewa kana Mulayo wa Phalamennde.

2.	U ya nga khethekanyo ṱhukhu ya (2) (b) vunḓu ḽi na maanḓalanga a khorotshitumbe (b) fhedzi u swika afho hune maanḓa a ndaulo ya vunḓu a nga kona u vha na vhuḓifhinduleli. Muvhuso wa lushaka, nga milayo na nga

maṅwe maga-vho, u fanela u thusa vunḓu u bveledza vhukoni ha ndaulo vhu ṱoḓeaho kha u shumisa maanḓa aḽo na u ita mishumo nga vhukoni sa zwe zwa bulwa kha khethekanyo ṱhukhu ya 2.

2.	Phambano iṅwe na iṅwe I yelanaho na vhukoni ha ndaulo ya vunḓu zwi tshi kwama mishumo miṅwe na miṅwe zwi fanela u fhiriselwa kha Khoro ya lushaka ya Mavunḓu nga ḽikumedzwa hu saathu u fhela maḓuvha a 30 yo fhiriselwa kha Khoro.
3.	U ya nga ha Khethekanyo ya 100, u shumiswa ha mulayo wa lushaka kha vunḓu zwi wela fhasi ha maanḓa a khorotshitumbe ya vunḓu.
4.	Khorotshitumbe ya Vunḓu I tea u shuma I tshi tevhedza—

    a. Ndayotewa; na

    b. Ndayotewa ya vunḓu, arali Ndayotewa yo phasiselwa vunḓu.

### u ṋetshedza mishumo

1.	Muraḓo wa Khorotshitumbe ya vunḓu a nga ṋetshedza maanḓa maṅwe na maṅwe ane a ḓo shumiswa kana mushumo muṅwe na muṅwe une wa tea u itwa hu tshi tevhedzwa Mulayo wa Phalamennde kana Mulayo wa vunḓu kha Muraḓo kha Khoro ya Masipala. Mushumo u fanela—
    a. u itwa hu tshi tevhedzwa thendelano vhukati ha Muraḓo wa khorotshitumbe kana Khoro ya Masipala yo teaho;

    b. u tea u anana na Mulayo une ngawo mishumo iyo ya tea u itwa, na maanḓa a tea u shumiswa; na

    c. u thoma u shuma musi wo ḓivhadzwa nga Mulangavunḓu.

### maanḓa na mishumo ya Vhalangavunḓu

1.	Mulangavunḓu wa vunḓu u na maanḓa na mishumo yo ṋewaho ofisi yawe nga Ndayotewa na mulayo muṅwe na muṅwe.

2.	Mulangavunḓu wa vunḓu u na vhuḓifhinduleli ha—

    a. u ṋea thendelo na u saina Milayotibe;

    b. u humisela Mulayotibe murahu kha vhusimamilayo ha vunḓu uri u sedzuluswe hafhu malugana na u anana hawo na Ndayotewa;

    c. u fhirisela Mulayotibe kha Khothe ya Ndayotewa u itela tsheo yawo malugana na u anana ha Mulayotibe na Ndayotewa;

    d. u vhidza vhusimamilayo muṱanganoni u songo ḓoweleaho u itela mafhungo o khetheaho;

    e. u nanga khomishini dza tsedzuluso, na

    f. u ḓivhadza (vhidza) dzireferandamu kha vunḓu a tshi tevhedza mulayo wa lushaka.

### khetho dza Vhalangavunḓu

1.	Kha dzulo ḽaho ḽa u thoma nga murahu ha khetho, na tshifhinga tshoṱhe musi zwi tshi ṱoḓea uri hu ḓadziwe tshikhala, Vhusimamilayo ha vunḓu vhu tea u khetha mufumakadzi kana munna u bva kha miraḓo yaho uri a vhe Mulangavunḓu.

2.	Muhaṱuli o nangiwaho nga Phresidennde wa Khothe ya zwa Ndayotewa u tea u ranga phanḓa khetho dza Mulangavunḓu. Maitele o buliwaho kha Tshipiḓa tsha A tsha Sheduḽu ya 3 a shuma kha u khethiwa ha Mulangavunḓu.

> [Khethekanyo ṱhukhu ya. (2) yo imelwa nga khethekanyo ya. 10 ya Mulayo wa Khwiniso ya Vhurathi ya Ndayotewa wa 2001.]
{:.note}

2.	Khetho dza u ḓadza tshikhala ofisini ya Mulangavunḓu dzi tea u fariwa nga tshifhinga na ḓuvha ḽo tiwaho nga

Phresidennde wa Khothe ya zwa Ndayotewa, fhedzi hu saathu fhela maḓuvha a 30 u bva nga ḓuvha ḽe tshikhala itsho tsha ṱutshelwa.

> [Khethekanyo ṱhukhu ya. (3) yo imelwa nga khethekanyo ya. 10 ya Mulayo wa Khwiniso ya Vhurathi ya Ndayotewa wa 2001.]
{:.note}

### u thomiwa ha mushumo wa ofisini nga Vhalangavunḓu

1.	Musi muthu o khethiwa sa Mulangavunḓu u tea u thoma u shuma hu saathu u fhela maḓuvha maṱanu o khethiwa nga u ana kana u khwaṱhisedza kha u fulufhedzea kha Riphabuḽiki na u tevhedzela Ndayotewa, u ya nga ha Sheduḽu ya 2.

### Tshifhinga tsha mulangavunḓu tsha u vha ofisini na tsha u bviswa ofisini

1.	Tshifhinga tsha ofisi tsha Mulangavunḓu tshi thoma musi a tshi dzhia tshidzulo tshawe na u fhela musi a tshi ṱutshela tshikhala kana musi muṅwe muthu o khethiwaho sa Mulangavunḓu a tevhelaho a tshi dzhia tshidzulo tshawe.

2.	A hu na muthu ane a ḓo vha Mulangavunḓu zwifhinga zwi fhiraho zwivhili ofisini, fhedzi musi muthu a tshi khethiwa u ri

a ḓadze tshikhala tshi si na muthu ofisini ya Mulangavunḓu, tshifhinga tsha u bva kha u khethiwa uho u ya kha khetho dzi tevhelaho a tshi dzhiiwi sa tshifhinga tsha ofisi.

2.	Vhusimamilayo ha vunḓu, nga ḽikumedzwa ḽe ḽa tikedzwa nga vouthu ya u tikedza ya mbili tshararu ya miraḓo yaho, vhu nga bvisa Mulangavunḓu kha ofisi zwi tshi bva kha—

    a. u pfuka huhulwane ha Ndayotewa kana mulayo;

    b. mikhwa yo bvaho nḓilani; kana

    c. u balelwa u ita mishumo ya ofisi.

3.	Muṅwe na muṅwe we a vhuya a bviswa ofisini ya Mulangavunḓu u ya nga khethekanyo ṱhukhu ya (3)(a) kana

(b) ha ngo fanela u wana mbuelo dza heyo ofisi, na uri a nga si kone u shuma kha ofisi ifhio na ifhio ya muvhuso.

### Vhafarela-Vhalangavunḓu

1.	Musi Mulangavunḓu a siho kana a sa koni u ita mishumo ya ofisi ya Mulangavunḓu, kana musi ofisi ya Mulangavunḓu I si na muthu, mufari wa ofisi u ya nga mutevhe u re afho fhasi, u ḓo imela Mulangavunḓu—
    a. Muraḓo wa khorotshitumbe o nangiwaho nga Mulangavunḓu.

    b. Muraḓo wa khorotshitumbe o nangiwaho nga miṅwe Miraḓo ya Khoro.

    c. Mulangadzulo, u swikela musi vhusimamilayo vhu tshi nanga muṅwe wa miraḓo yaho.

2.	Mufarela-Mulangavunḓu u na vhuḓifhinduleli, maanḓa na mishumo ya Mulangavunḓu.
3.	Musi a saathu u dzhia vhuḓifhinduleli, maanḓa na mishumo ya Mulangavunḓu, Mufarela-Mulangavunḓu u tea u ana kana u khwaṱhisedza u fhulufhedzea hawe kha Riphabuḽiki na kha u tevhedza Ndayotewa, u ya nga Sheduḽu ya 2.

### khorotshitumbe

1.	Khorotshitumbe ya vunḓu yo vhumbiwa nga Mulangavunḓu, sa ṱhoho ya Khoro na miraḓo I si fhasi ha miṱanu nahone I sa fhiri fumi vho vheiwaho nga Mulangavunḓu vha tshi bva kha miraḓo ya vhusimamilayo ha vunḓu.
2.	Mulangavunḓu wa vunḓu u thola miraḓo ya Khorotshitumbe, a vha fha maanḓa na mishumo nahone a nga vha pandela.

### Vhuḓifhinduleli

1.	Miraḓo ya khorotshitumbe ya vunḓu vha na vhuḓifhinduleli kha mishumo ya khorotshitumbe ye vha I ṋewa nga Mulangavunḓu.

2.	Miraḓo ya Khorotshitumbe ya vunḓu nga tshavho, na nga muthihi nga muthihi vha na vhuḓifhinduleti kha vhusimamilayo musi vha tshi shumisa maanḓa na u ita mishumo yavho.
3.	Miraḓo ya Khorotshitumbe ya vunḓu vha tea—

    a. u shuma vha tshi tevhedza Ndayotewa, nahone arali ndayotewa ya vunḓu yo phasisiwa kha vunḓu, na yeneyo- vho ndayotewa; na

    b. u ṋea muvhigo wo fhelelaho nahone wa nga misi kha vhusimamilayo malugana na mafhungo a re fhasi ha ndangulo yayo.

### u bvela phanḓa na u shuma ha khorotshitumbe nga murahu ha khetho

1.	Musi khetho dza vhusimamilayo ha vunḓu dzi tshi fariwa, Khorotshitumbe na miraḓo yayo vha ḓo ita mishumo u swikela musi muthu o khethiwaho sa Mulangavunḓu nga vhusimamilayo vhu tevhelaho a tshi thoma u shuma ofisini yawe.

### muano kana khwaṱhisedzo

1.	Phanḓa ha musi miraḓo ya Khorotshitumbe ya vunḓu vha saathu u thoma u ita mishumo yavho, vha tea u ana kana u khwaṱhisedza u fhulufhedzea kha Riphabuḽiki na u ḓo tevhedzela Ndayotewa, u ya

### Vhuḓifari ha miraḓo ya khorotshitumbe

1.	Miraḓo ya Khorotshitumbe ya vunḓu vha tea u shuma u ya nga ha maitele a vhuḓifari o randelwaho nga mulayo wa lushaka.

2.	Miraḓo ya Khorotshitumbe ya vunḓu a vho ngo tendelwa u—

    a. shuma miṅwe mishumo I badelaho;

    b. shuma nga nḓila iṅwe na iṅwe ine ya si anane na mushumo wa ofisini dzavho, khathihi na u ḓidzhenisa kha maitele maṅwe na maṅwe ane a nga vha dzhenisa khomboni ya phambano vhukati ha mishumo yavho ya tshiofisi na madzangalelo avho vhone vhaṋe; kana

    c. u shumisa maimo avho kana mafhungo maṅwe na maṅwe e vha a ṋewa kha u ḓipfumisa kana u vhuedza muṅwe muthu zwi songo tea.

### u fhiriswa ha mishumo

1.	Mulangavunḓu, nga mulevho, a nga fhirisela kha muraḓo wa Khorotshitumbe—
    a. ndaulo ya mulayo muṅwe na muṅwe zwo ṋewaho muṅwe muraḓo; kana

    b. maanḓa maṅwe na maṅwe kana mushumo wo ṋetshedzwaho muṅwe muraḓo nga mulayo.

### u ṋetshedzwa ha mishumo lwa tshifhinganyana

1.	Mulangavunḓu wa vunḓu a nga ṋea maanḓa kana mishumo ya muṅwe muraḓo a siho ofisini yawe kana a sa koni u shumisa maanḓa eneo kana u ita mushumo wawe kha muṅwe muraḓo wa Khorotshitumbe.

### u dzhenelela ha vunḓu kha zwa muvhuso wapo

1.	Musi Masipala a sa koni kana a tshi balelwa u ita mishumo yawe ya khorotshitumbe u ya nga Ndayotewa kana mulayo, khorotshitumbe ya vunḓu yo teaho I nga dzhenelela nga u dzhia maga o teaho u vhona uri mishumo I shumiwe, zwi tshi katela—
    a. u bvisa ndaela I yaho kha Khorotshitumbe ya Masipala,

I ṱalutshedzaho he u balelwa u ita mishumo ha swika hone, na u bula maga o teaho u dzhiwa uri hu kone u itwa mushumo;

	1.	u thoma u vha na vhuḓifhinduleli malugana na mushumo wo teaho kha iḽo vunḓu musi zwi zwa ndeme—

    i. u itela uri hu vhe na maimo a lushaka a ndeme kana u swikelela maimo a fhasisa a nḓisedzo ya tshumelo;

    ii. u thivhela iyo Khoro ya Masipala kha u dzhia maga a songo ḓaho ane a nga vhaisa madzangalelo a muṅwe Masipala kana vunḓu ḽoṱhe; kana

    iii. u itela uri hu vhe na vhuthihi ha zwa ikonomi; kana

	1.	u fhaladzwa ha Khoro ya Masipala na u thola mulanguli u swikela Khoro yo Khethwaho ya Masipala ntswa I tshi ḓivhadzwa uri yo khethiwa, arali nyimele dzi tshi swikisa henefho.

2.	Arali khorotshitumbe ya vunḓu ya dzhenelela kha zwa masipala u ya nga khethekanyo ṱhukhu ya (1)(b)—

    a. i fanela u ṋekedza nḓivhadzo yo tou ṅwalwaho ya u dzhenelela kha—

        i. thmuraḓo wa Khabinethe a re na vhuḓifhinduleli ha zwa muvhuso wapo; na

        ii. vhusimamilayo ha vunḓu ho teaho na Khoro ya Mavunḓu ya Lushaka, hu saathu u fhela maḓuvha a 14 nga murahu ha u dzhenelela;

    b. u dzhenelela hu fanela u fheliswa arali—

        i. muraḓo wa Khabinethe a re na vhuḓifhinduleli ha zwa mivhuso yapo a hanedzana na u dzhenelela hu saathu u fhela maḓuvha a 28 u bva tshe u dzhenelela ha u thoma kana mafheleloni a tshenetsho tshifhinga a vha a saathu tendela u dzhenelela; na

        ii. Khoro ya hanedzana na u dzhenelela hu saathu u fhela maḓuvha a 180 nga murahu ha musi u

dzhenelela ho thoma kana mafheleloni a tshifhinga tsha u dzhenelela; na

	1.	Khoro I fanela uri, musi I tshi khou dzhenelela, I sedzuluse u dzhenelela tshifhinga tshoṱhe, I ite themendelo dzo teaho kha khorotshitumbe ya vunḓu.

2.	Arali Khoro ya Masipala ya fhaladzwa u ya nga khethekanyo ṱhukhu ya (1) (c)—

    a. khorotshitumbe ya vunḓu I fanela u ṋetshedza nḓivhadzo yo tou        ṅwalwaho ya u fhaladzwa nga u ṱavhanya kha—

        i. muraḓo wa Khabinethe a re na vhuḓifhinduleli ha zwa mivhuso yapo; na

        ii. vhusimamilayo ha vunḓu ho teaho na khoro ya Mavunḓu ya Lushaka; nahone

    b. u fhaladzwa hu thoma ho no fhela maḓuvha a 14 u bva ḓuvha ḽine nḓivhadzo ya ṱanganedzwa nga Khoro nga nnḓa ha musi zwo vhetshelwa thungo nga onoyo muraḓo wa Khabinethe kana Khoro phanḓa ha ḓuvha ḽa u guma ḽa eneo maḓuvha a 14.

3.	Arali masipala a sa koni u fusha kana a sa fushi vhuḓifhinduleli vhu re kha Ndayotewa kana mulayo wa u tendela mugaganyagwama kana maṅwe maga a u gonyisa mbuelo ane a vha a ndeme kha u ita uri mugaganyagwama u tevhedzwe, khorotshitumbe ya vunḓu yo teaho I fanela

u dzhenelela nga u dzhia maga o teaho u vhona uri mugaganyagwama kana maga a u gonyisa mbuelo a a tendelwa, hu tshi katelwa na u fhaladzwa ha Khoro ya Masipala—

	1.	u thola mulanguli u swikela Khoro ya Masipala I tshi ambiwa uri yo khethiwa; na
	1.	u tendela mugaganyagwama wa tshifhinganyana kana maga a u gonyisa mbuelo u ṋekedza u itela u bvela phanḓa ha u shuma ha masipala.

2.	Arali masipala, nga mulandu wa thaidzo kha zwa masheleni, u tshi khou kundelwa u ṋetshedza tshumelo dza mutheo kana u swikelela mbofho dzawo dza masheleni, khorotshitumbe ya vunḓu yo teaho I fanela u—

    a. thoma maano a u wana vhukoni ha masipala ha u swikelela vhuḓifhinduleli hawo ha u ṋetshedza tshumelo dza mutheo kana mbofho dza zwa masheleni, dzine dza vha—

		1.	u ḓilugisa hu tshi tevhedzwa mulayo wa lushaka; na

		1.	u vhofha masipala kha u shumisa maanḓa awo a mulayo na a khorotshitumbe, fhedzi u swika hune wa kona u tandulula thaidzo dza mafhungo adzo a masheleni; na

    a. fhaladza Khoro ya Masipala, arali masipala u tshi kundelwa kana u sa koni u ṋea thendelo ya maga a vhusimamilayo, hu tshi katelwa na mugaganyagwama kana maṅwe maga ane a gonyisa mbuelo, o teaho kha u ita uri maano a u vhuisa a shume, na—

        i. u thola mulanguli u swikela Khoro ya Masipala yo khethiwaho yo no ḓivhadzwa uri yo khethiwa; na

        ii. u tendela mugaganyagwama wa tshifhinganyana kana maṅwe maga a u gonyisa mbuelo kana maṅwe maga ane a thusa maano a u vhuisa kha u tendela u bvela phanḓa ha u shuma ha masipala; kana

    b. arali Khoro ya Masipala I songo fhaladzwa hu tshi tevhedzwa phara ya (b), ya thoma vhuḓifhinduleli hayo kha u shumiswa ha maano a u vhuisa u ya nga hune masipala wa sa ḓo kona kana u shumisa maano a u vhuisa nga iṅwe nḓila.

2.	Arali khorotshitumbe ya vunḓu ya dzhenelela kha masipala u ya nga khethekanyo ṱhukhu ya (4) kana (5), I fanela u ṋetshedza nḓivhadzo ya u dzhenelela kha—

    a. muraḓo wa Khabinethe a re na vhuḓifhinduleli ha mafhungo a mivhuso yapo; na

    b. vhusimamilayo ha vunḓu ho teaho na Khoro ya Mavunḓu ya Lushaka, hu saathu u fhela maḓuvha a sumbe u dzhenelela ho thoma.

3.	Arali khorotshitumbe ya vunḓu I tshi kundelwa kana I sa shumisi maanḓa ayo kana I sa shumi mishumo yayo yo bulwaho kha khethekanyo    ṱhukhu ya (4) kana (5) nga nḓila yo teaho, khorotshitumbe ya lushaka I fanela u dzhenelela hu tshi tevhedzwa khethekanyo ṱhukhu ya (4)    kana (5) madzuloni a khorotshitumbe ya vunḓu yo teaho.
4.	Mulayo wa lushaka u nga langula u shumiswa ha ino khethekanyo, hu tshi katelwa na maitele o thomiwaho nga ino khethekanyo.

> [Khethekanyo ya. 139 yo imelwa nga khethekanyo ya. 4 ya Mulayo wa Khwiniso ya Vhufuminthihi ya Ndayotewa wa 2003.]
{:.note}

### Tsheo dza khorotshitumbe

1.	Tsheo ya Mulangavunḓu wa vunḓu I fanela u vha yo tou ṅwalwa arali yo—
    a. dzhiiwa hu tshi tevhelwa mulayo; kana

    b. i tshi nga bveledza mvelelo dza mulayo.

2.	Tsheo yo ṅwaliwaho ya Mulangavunḓu I tea u sainiwa hafhu nga muṅwe Muraḓo wa Khorotshitumbe arali tsheo iyo I tshi kwama mushumo wo    ṋetshedzwaho uyo muṅwe muraḓo.
3.	Milevho, ndaulo na zwiṅwe zwishumiswa zwa mulayo muṱuku wa vunḓu zwi tea u swikelelwa nga nnyi na nnyi.
4.	Mulayo wa vunḓu u fanela u sumbedza maitele ane, na nḓila ine zwishumiswa zwo bulwaho kha khethekanyo ṱhukhu ya (3) zwa tea—

    a. u kumedzwa kha vhusimamilayo ha vunḓu; na

    b. u tendiwa nga vhusimamilayo ha vunḓu.

### madzinginywa a u sa vha na fhulufhelo

1.	Arali vhusimamilayo ha Vunḓu, nga vouthu ine ya tikedzwa nga vhunzhi ha miraḓo yaho vhu tshi phasisa ḽidzinginywa ḽa u sa vha na fhulufhelo kha Khorotshitumbe ya vunḓu zwi sa kateli Mulangavunḓu, Mulangavunḓu u tea u dzudzanyulula Khoro.
2.	Arali Vhusimamilayo ha vunḓu, nga vouthu ine ya tikedzwa nga vhunzhi ha miraḓo yaḽo, vhu tshi phasisa ḽidzinginywa ḽa u sa vha na fhulufhelo kha Mulangavunḓu, Mulangavunḓu na miṅwe miraḓo ya Khorotshitumbe vha tea u ḓirula mushumo.

## Ndayotewa dza Vunḓu

### u ṱanganedzwa ha ndayotewa dza vunḓu

1.	Vhusimamilayo ha vunḓu vhu nga phasisa ndayotewa ya vunḓu kana, hune zwa vha zwo tea, wa khwinisa ndayotewa yaho, arali tshivhalo tshi si fhasi ha mbili tshararu tsha miraḓo yaho tsha vouthela Mulayotibe.

### Zwi re ngomu ha ndayotewa dza vunḓu

1.	Ndayotewa ya vunḓu, kana khwiniso ya ndayotewa, I tea u anana na Ndayotewa, fhedzi I nga ita uri hu vhe na—
    a. zwivhumbeo zwa vhusimamilayo ha vunḓu kana khorotshitumbe na matshimbidzele ane a fhambana na o ṋetshedzwaho kha Ndima ino; kana

    b. tshiimiswa, mushumo, maanḓalanga na tshiimo tsha zwa vhuhosi ha sialala, hune zwa vha zwo tea.

2.	Mbetshelo dzo katelwaho kha Ndayotewa ya vunḓu kana khwiniso ya ndayotewa hu tshi tevhedzwa phara ya (a) kana

(b) ya khethekanyo ṱhukhu ya (1)—

(a) dzi tea u tendelana na ndeme dzi re kha khethekanyo ya

    1. na kha Ndima ya 3; na

(b) dzi nga si fhe vunḓu maanḓa afhio na afhio kana mushumo ufhio na u fhio u welaho—

		1.	nnḓa ha fhethu ha maanḓa a vunḓu hu tshi tevhedzwa Sheduḽu ya 4 na ya 5 kana;

		1.	nnḓa ha maanḓa na mishumo yo ṋewaho vunḓu nga dziṅwe khethekanyo dza Ndayotewa.

### u ṱanzielwa ha ndayotewa dza vunḓu

1.	Arali vhusimamilayo ha vunḓu ho phasiswa kana u khwinisa ndayotewa, Mulangadzulo wa vhusimamilayo u tea u ṋetshedza ḽiṅwalo ḽa ndayotewa kana khwiniso ya ndayotewa kha Khothe ya zwa Ndayotewa u itela uri i ṱanzielwe.

2.	A hu na ḽiṅwalo ḽa ndayotewa ya vunḓu kana khwiniso ḽine ḽa ḓo vha mulayo u swikela musi Khothe ya zwa Ndayotewa I tshi ṱanziela—

    a. zwauri ḽiṅwalo ḽo phasiswa hu tshi tevhedzwa khethekanyo ya 142; na

    b. zwauri ḽiṅwalo ḽoṱhe ḽi tendelana na khethekanyo ya 143.

### u sainiwa, u anḓadzwa na u vhewa nga nḓila ya tsireledzo ha ndayotewa ya vunḓu

1.	Mulangavunḓu u tea u tendela na u saina ḽiṅwalo ḽa ndayotewa ya vunḓu kana khwiniso ya ndayotewa ḽe ḽa ṱanzielwa nga Khothe ya zwa Ndayotewa.

2.	Ḽiṅwalo ḽo tendelwaho na u sainiwa nga Mulangavunḓu ḽi tea u anḓadzwa kha Gazete ya lushaka ya Muvhuso nahone ḽi thome u shuma u bva ḓuvha ḽa nyanḓadzo kana ḽo tiwaho u ya nga ndayotewa kana khwiniso.
3.	Ḽiṅwalo ḽo sainiwaho ḽa ndayotewa kana khwiniso ya ndayotewa ndi vhuṱanzi ho fhelelaho ha mbetshelo dzaḽo na uri, nga murahu ha musi    ḽo anḓadzwa, ḽi fanela u fhiwa Khothe ya zwa Ndayotewa uri I ḽi vhee nga nḓila yo tsireledzeaho.

## milayo i fhambanaho

### phambano vhukati ha mulayo wa lushaka na wa vunḓu

1.	Khethekanyo ini I shuma kha phambano vhukati ha mulayo wa lushaka na wa vunḓu I welaho fhasi ha sia ḽa mushumo ḽo bulwaho kha Sheduḽu ya 4

2.	Mulayo wa lushaka u shumaho nga nḓila I fanaho malugana na shango    ḽoṱhe u ḓo langa mulayo wa vunḓu arali ṱhoḓea dzi tevhelaho dzi tshi    ḓo fushwa—

    a. Mulayo wa lushaka u shumana na mafhungo ane a si kone u langulwa zwavhuḓi nga mulayo wo phasiswaho nga mavunḓu eneo nga ḽithihi nga ḽithihi.

    b. Mulayo wa lushaka u shumana na mafhungo ane, uri hu shumaniwe nao nga nḓila yavhuḓi, zwi ṱoḓa uri mafhungo a shumaniwe nao nga nḓila I fanaho vhukati ha lushaka, na uri mulayo wa lushaka u ite uri hu vhe na u fana nga u thoma—

		1.	milayo na zwiṱandadi;

		1.	mitheo; kana

		1.	mbekanyamaitele dza lushaka.

    a. Mulayo wa lushaka wo tea kha—

        i. u ita uri hu vhe na tsireledzo ya lushaka;

        ii. u ita uri hu vhe na vhuthihi kha ikonomi;

        iii. u tsireledzwa ha maraga wa vhathu vhoṱhe malugana na u tshimbidzwa ha thundu, tshumelo, lupfumo na mishumo;

        iv. u ṱuṱuwedza zwiito zwa ikonomi u mona na mikano ya vunḓu;

        v. u ṱuṱuwedza ndingano ya zwikhala kana ndingano ya u swikelela kha tshumelo dza muvhuso; kana

        vi. Tsireledzo ya mupo.

2.	Mulayo wa lushaka u ḓo langa mulayo wa vunḓu arali mulayo wa lushaka wa vha wo itelwa u thivhela nyito I songo teaho kha vunḓu ine—

    a. ya tshinyadza madzangalelo kha zwa ikonomi, mutakalo kana tsireledzo zwa ḽiṅwe vunḓu kana shango nga u angaredza; kana

    b. wa khakhisa u shumiswa ha mbekanyamaitele ya ikonomi ya lushaka.

3.	Musi hu na phambano malugana na uri naa mulayo wa lushaka wo tea na kha ndivho yo sumbedzwaho kha khethekanyo ṱhukhu ya (2)(c) na zwauri phambano I ḓiswe khothe uri I tandululwe, nahone khothe I tea u dzhiela nṱha thendelo kana u haniwa ha mulayo nga Khoro ya Lushaka ya Mavunḓu.
4.	Mulayo wa vunḓu u ḓo langa mulayo wa lushaka arali khethekanyo    ṱhukhu ya (2) kana (3) ya sa shuma.
5.	Mulayo wo itwaho hu tshi tevhedzwa Mulayo wa Phalamennde kana Mulayo wa vunḓu u nga shuma fhedzi arali uyo mulayo wo tendelwa nga Khoro ya Lushaka ya Mavunḓu.
6.	Arali Khoro ya Mavunḓu ya lushaka ya sa kona u dzhia tsheo hu saathu fhela maḓuvha a 30 a dzulo ḽayo ḽa u thoma u bva

tshee mulayo wa fhiriselwa khayo, mulayo uyo u ḓo dzhiwa kha mishumo ya zwoṱhe sa wo tendelwaho nga Khoro.

2.	Arali Khoro ya Lushaka ya Mavunḓu I sa tendeli mulayo wo bulwaho kha khethekanyo ṱhukhu ya (6) I fanela uri hu saathu fhela maḓuvha a 30 yo dzhia tsheo, I rumele zwiitisi zwa u sa konisa u tendela mulayo kha maanḓalanga o rumelaho uyo mulayo khayo.

### Dziṅwe phambano

1.	Arali hu na phambano vhukati ha mulayo wa lushaka na mbetshelo dza Ndayotewa ya vunḓu, malugana na—
    a. mafhungo, ane ino Ndayotewa ya a ṱoḓa kana u lavhelela u phasiswa ha mulayo wa lushaka, mulayo wa lushaka u ḓo langa mbetshelo dzi kwameaho dza Ndayotewa ya vunḓu;

    b. u dzhenelela ha vhusimamilayo ha lushaka, hu tshi tevhedzwa khethekanyo ya 44 (2), mulayo wa lushaka u ḓo langa mbetshelo dza ndayotewa ya vunḓu; kana

    c. mafhungo a welaho fhasi ha sia ḽa mushumo ḽo dodombedzwaho kha Sheduḽu ya 4, khethekanyo ya 146 I shuma sa zwine ha tou nga mbetshelo I kwameaho

ya ndayotewa ya vunḓu yo vha I mulayo wa vunḓu wo bulwaho kha iyo khethekanyo.

2.	Mulayo wa lushaka wo bulwaho kha khethekanyo ya 44 (2) u ḓo langa mulayo wa vunḓu malugana na mafhungo o

bulwaho kha masia a mushumo a re ngomu ha Sheduḽu ya 5.

### phambano dzine dza si kone u tandululwa

1.	Arali khuḓano malugana na phambano I sa nga koni u tandululwa nga khothe, mulayo wa lushaka u ḓo langa mulayo wa vunḓu kana ndayotewa ya vunḓu.

### Tshiimo tsha mulayo une wa sa kone u langa

1.	Tsheo nga khothe ya uri mulayo u ḓo langa muṅwe mulayo a zwi nga iti uri uyo muṅwe mulayo u si shume, fhedzi uyo mulayo u ḓo ima u shuma u swikela phambano I tshi tandululwa.

### Ṱhalutshedzo ya phambano

1.	Musi hu tshi sedzuluswa zwithu zwi ngaho phambano vhukati ha mulayo wa vunḓu na wa lushaka, kana vhukati ha mulayo wa
lushaka na ndayotewa ya vunḓu, khothe iṅwe na iṅwe I ḓo takalela ṱhalutshedzo yo teaho ya mulayo kana ndayotewa, ine ya ḓo ita uri hu si vhe na phambano kha ṱhalutshedzo ifhio na ifhio ine ya nga bveledzisa uri hu vhe na phambano.

# NDima ya 7

## muVhusO WapO

### Vhuimo ha mimasipala

1.	Muvhuso wapo u vhumbiwa nga mimasipala ine ya tea u thomiwa kha shango ḽoṱhe ḽa Riphabuḽiki.

2.	Maanḓalanga a khorotshitumbe na vhusimamilayo ha masipala o hweswa Khoro ya Masipala
3.	Masipala u na pfanelo ya u vhusa, nga u vhona hawe, mafhungo oṱhe a muvhuso wapo wa tshitshavha tshenetsho, hu tshi tevhelwa mulayo wa lushaka na wa vunḓu sa zwe ya ṋewa kha Ndayotewa.
4.	Muvhuso wa lushaka kana wa vunḓu u nga si pfuke kana u ima phanḓa vhukoni kana pfanelo ya u shumisa maanḓa awo kana u ita mishumo yawo.

### Ndivho dza muvhuso wapo

1.	Ndivho dza muvhuso wapo ndi—
    a. u bveledza muvhuso wa demokirasi u na vhuḓifhinduleli kha vhadzulapo;

    b. u vhona uri hu vhe na tshumelo kha zwitshavha nga nḓila I sa khauwiho;

    c. u ṱuṱuwedza mveledziso siani ḽa zwa matshilisano na ikonomi;

    d. u ṱuṱuwedza vhupo ho tsireledzeaho na mutakalo wavhuḓi;

    e. u ṱuṱuwedza u dzhenelela ha zwitshavha na madzangano a zwitshavha kha mafhungo a muvhuso wapo.

2.	Masipala u fanela u lwisa u swikelela ndivho dzo sumbedzwaho kha khethekanyo ṱhukhu ya (1) zwi tshi ya nga gwama na ndaulo zwine a vha nazwo.

### Developmental duties of municipalities

1.	Masipala u fanela u—
    a. dzudzanya na u langa ndaulo, mugaganyagwama na u dzudzanya dziṅwe mbekanyo u dzhiela nṱha ṱhoḓea

dza tshitshavha khulwane na u ṱuṱuwedza mveledziso ya matshilisano naikonomi zwa tshitshavha; na

	1.	shela mulenzhe kha mbekanyamushumo dza mveledziso dza lushaka na dza vunḓu.

### masipala kha muvhuso wa tshumisano

1.	Muvhuso wa lushaka na wa vunḓu nga u shumisa mulayo na maṅwe maga u fanela u tikedza na u khwaṱhisedza vhukoni ha masipala kha u langa mafhungo avho, u shumisa maanḓa na u ita mishumo yavho.
2.	Mulayo wa lushaka kana wa vunḓu wa mvetamveto une wa kwama vhuimo, zwiimiswa, maanḓa kana mishumo ya muvhuso wapo I fanela u anḓadziwa uri vhathu vha ṋee

mihumbulo yavho I saathu u isiwa Phalamenndeni kana kha Vhusimamilayo ha Vunḓu nga nḓila ine ya tendela muvhuso wapo wo dzudzanywaho, masipala na vhaṅwe vhathu vha re na dzangalelo tshifhinga tsha uri vha ṋee vhupfiwa havho nga ha mvetamveto ya mulayosiṅwa.

### u vhumbiwa ha mimasipala

1.	Hu na zwigwada zwi tevhelaho zwa masipala—
    a. Khethekanyo ya A: Masipala a re na maanḓa a u vhusa na vhusimamilayo kha vhupo hawe.

    b. Khethekanyo ya B: Masipala ane a ṱanganela maanḓa a u vhusa na a vhusimamilayo kha vhupo hawe na wa

khethekanyo ya C ya masipala kha vhupo vhune a wela khaho.

	1.	Khethekanyo ya C: Masipala ane a vha na maanḓa a u vhusa na a vhusimamilayo kha vhupo vhune ha katela vhomasipala vha no fhira muthihi.

2.	Mulayo wa lushaka u tea u ṱalutshedza tshaka dzo fhambanaho dza vhomasipala vhane vha fanela u vhumbiwa kha khethekanyo iṅwe na iṅwe.
3.	Mulayo wa lushaka u fanela u—

    a. vhumba nḓila dzine dza fanela u shumiswa musi vhupo vhu tshi fanela u vha na khethekanyo nthihi ya masipala wa A kana musi hu tshi fanela u vha na vhomasipala vha khethekanyo ya B na C;

    b. u vhumba nḓila na matshimbidzele a u vhea mikano nga maanḓalanga o ḓiimisaho; na musi

    c. hu tshi tevhedzwa khethekanyo ya 229, u ita mbetshelo dzo teaho dza u kovhekanya maanḓa na mishumo vhukati ha vhomasipala musi vhupo vhu na vhomasipala vha khethekanyo ya B na ya C. U kovhekanya maanḓa na mishumo vhukati ha khethekanyo ya masipala ya B na khethekanyo ya masipala ya C zwi nga fhambana

kha u kovhekanya maanḓa na mishumo vhukati ha iṅwe khethekanyo ya masipala ya B na ya masipala ya C.

2.	Mulayo wa lushaka we wa sumbedzwa kha khethekanyo ṱhukhu ya (3) u fanela u dzhiela nzhele ṱhoḓea dza uri tshumelo dza masipala dzo tea u ṋetshedzwa nga nḓila I linganaho nahone I bvelaho phanḓa.
3.	Mulayo wa vunḓu u fanela u wana tshaka dzo fhambanaho dza masipala dzine dza fanela u vhumbwa kha vunḓu.
4.	Muvhuso muṅwe na muṅwe wa vunḓu u fanela u thoma vhomasipala kha vunḓu ḽawo nga nḓila ine ya tshimbilelana na mulayo wa lushaka wo phasiswaho hu tshi tevhelwa khethekanyo ṱhukhu ya (2) na (3) na, nga vhusimamilayo kana maṅwe maga, u fanela u—

    a. vhona uri hu vha na u lavhelesa na u tikedzwa ha muvhuso wapo kha vunḓu; na

    b.  ṱuṱuwedza mveledziso ya vhukoni ha muvhuso wapo ha u konisa vhomasipala u ita mishumo yavho na u langula mafhungo avho.

(6A) ......

[Khethekanyo ṱhuku ya. (6A) yo dzheniswa nga khethekanyo ya. 1 ya Mulayo wa Khwiniso ya Vhuraru ya Ndayotewa wa 1998 na u thuthwa nga khethekanyo ya

.2 ya Mulayo wa Khwiniso ya Vhufumimbili ya Ndayotewa wa 2005.]

2.	Muvhuso wa lushaka, hu tshi tevhedzwa khethekanyo ya 44, na muvhuso wa vunḓu u na maanḓalanga a vhusimamilayo na a khorotshitumbe u vhona uri hu vhe na u itwa ha mishumo nga vhomasipala nga nḓila I fushaho u ya nga

ha zwidodombedzwa zwi re kha Sheduḽu dza 4 na vhu 5, nga u langa u shumiswa ha maanḓalanga a vhomasipala o sumbedzwaho kha khethekanyo ya 156(1).

### maanḓa na mishumo ya masipala

1.	Masipala u na maanḓalanga a khorotshitumbe malugana na, nahone u na pfanelo ya u langa—
    a. mafhungo a muvhuso wapo o dodombedzwaho kha Tshipiḓa tsha B tsha Sheduḽu ya 4 na Tshipiḓa tsha B tshaSheduḽu ya 5; na

    b. mafhungo maṅwe na maṅwe wo ṋetshedzwaho one nga mulayo wa lushaka kana wa vunḓu.

2.	Masipala a nga ita na u shumisa milayo yapo kha uri hu vhe na ndangulo yavhuḓi ya mafhungo ane wa vha na pfanelo ya u a langa.
3.	Hu tshi tevhelwa Khethekanyo ya 151(4), mulayo wapo une wa fhambana na mulayo wa lushaka na wa vunḓu a u shumi. Arali hu na u fhambana vhukati ha mulayo wapo na mulayo wa lushaka kana wa vunḓu une wa si khou shuma nga nṱhani ha phambano yo ambiwaho kha Khethekanyo ya 149, mulayo wapo u fanela u dzhiwa u tshi shuma arali hu uri mulayo a u khou shuma.
4.	Muvhuso wa lushaka na mivhuso ya vunḓu I tea u ṋea kana u rumela kha masipala nga u tendelana hu tshi

tevhedzwa nyimele dziṅwe na dziṅwe, ndaulo ya mafhungo o dodombedzwaho kha Khethekanyo ya A ya Sheduḽu ya 4 na Khethekanyo ya A ya Sheduḽu ya 5, zwi yelanaho na muvhuso wapo, arali—

	1.	hayo mafhungo a tshi nga langulwa nga nḓila yavhuḓi henefho; na
	1.	masipala e na maanḓa a u a langula.

2.	Masipala u na pfanelo ya u shumisa maanḓa maṅwe na maṅwe malugana na mafhungo ane a vha o tea kana o livhanaho na u ita mushumo wawo nga nḓila yavhuḓi.

### kuvhumbelwe na khetho dza khoro dza masipala

1.	Khoro ya Masipala I vhumbiwa nga—
    a. miraḓo yo khethiwaho hu tshi tevhedzwa khethekanyo ṱhukhu ya (2)        na ya 3, kana

    b. arali zwo tendelwa nga mulayo wa lushaka—

        i. miraḓo yo nangwaho nga dziṅwe Khoro dza Masipala I imela dzenedzo Khoro, kana

        ii. miraḓo yoṱhe yo nangiwaho hu tshi tevhedzwa phara ya (a) na miraḓo yo nangiwaho hu tshi tevhedzwa phara ṱhukhu ya (i) ya ino phara.

> [Khethekanyo ṱhukhu ya. (1) yo imelwa nga khethekanyo ya. 1 (a) ya Mulayo wa Khwiniso ya Vhumalo ya Ndayotewa wa 2002 na nga khethekanyo ya. 3 ya Mulayo wa Khwiniso ya vhufumiṱhanu ya Ndayotewa wa 2008.]
{:.note}

2.	U khethiwa ha miraḓo ya Khoro ya Masipala sa zwe zwa sumbedziswa zwone kha khethekanyo ṱhukhu ya (1) (a) zwi fanela u tevhedza mulayo wa lushaka u randelaho sisiṱeme—

    a. ya vhuimeleli ho teaho u ya nga tshenetsho tshipiḓa tsha masipala ho sedzwa mutevhe wa vhakhethi vha lushaka Iwoṱhe, nahone vhu tendelaho u khethiwa ha miraḓo

I bvaho kha mitevhe ya vhonkhetheni ya mahoro yo ṅwaliwaho nga u tevhekana zwi tshi ya nga lutamo Iwa ḽihoro ḽenelo, kana

	1.	vhuimeleli sa zwe zwa ṱalutshedziswa zwone kha phara ya

    a. ho ṱanganyiswa na sisiṱeme ya vhuimeleli ha dziwadi zwi tshi bva kha tshipiḓa tsha masipala kha mutevhe wa vhakhethi muthihi wa lushaka.

2.	Sisiṱeme ya kukhethele hu tshi tevhelwa khethekanyo ṱhukhu ya (2) I fanela u vhona uri tshivhalo tshoṱhe tsha miraḓo I bvaho kha ḽihoro    ḽiṅwe na ḽiṅwe tshi sumbedza vhuimeleli ho teaho.

> [Khethekanyo ṱhukhu ya. (3) yo imelwa nga khethekanyo ya. 1 (b) ya Mulayo wa Khwiniso ya Vhumalo ya Ndayotewa wa 2002.]
{:.note}

2.	
	1.	Arali sisiṱeme ya kukhethele I tshi katela vhuimeleli ha dziwadi, u khethekanywa ha dziwadi hu tea u itiwa nga maanḓalanga o ḓiimisaho nga oṱhe o nangiwaho hu tshi tevhelwa, na u shuma nga u ya na maitele na nḓila zwo randelwaho nga mulayo wa lushaka.

    a.  ……

> [Phara. (b) yo thuthwa nga khethekanyo ya. 3 ya Mulayo wa Khwiniso ya Vhufu- mimbili ya Ndayotewa wa 2005.]
{:.note}

> [Khethekanyo ṱhukhu ya. (4) yo imelwa nga khethekanyo ya. 2 ya Mulayo wa Khwiniso ya Vhuraru ya Ndayotewa wa 1998. ]
{:.note}

2.	Muthu a nga voutha fhedzi kha khetho dza masipala arali muthu onoyo o ṅwaliswa kha tshenetsho tshipiḓa tsha masipala tsha mutevhe wa vhakhethi vhoṱhe vha lushaka.
3.	Mulayo wa lushaka we wa ambiwa nga hawo kha khethekanyo ṱhukhu ya (1) (b) u tea u thoma u wana nḓila ine ngayo mahoro na madzangalelo a vha o sumbedzwa kha Khoro ya Masipala kha u khetha uri a imelelwe zwavhuḓi kha Khoro ya Masipala ine a khou khethelwa yone.

### Vhuraḓo ha khoro ya masipala

1.	Mudzulapo muṅwe na muṅwe ane a tendelwa u khetha kha khetho dza Khoro ya Masipala u a tendelwa u vha muraḓo wa Khoro, nga nnḓa ha—
    a. muṅwe na muṅwe o tholiwaho nga, kana a re mushumeli wa masipala nahone ane a lambedzwa kha mushumo wonoyo we a tholelwa wone kana tshumelo, na muthu we a si iledzwe kha u sa tendelwa uhu hu tshi tevhedzwa mulayo wa lushaka;

    b. muṅwe na muṅwe o tholiwaho nga, kana a re mushumeli wa muvhuso kha ḽiṅwe sia nahone ane a lambedzwa kha mushumo wonoyo kana tshumelo, na ane o iledzwaho u vha muraḓo wa Khoro nga mulayo wa lushaka;

    c. muṅwe na muṅwe o iledzwaho u khetha kha Buthano ḽa Lushaka kana o iledzwaho hu tshi tevhelwa khethekanyo ya 47 (1) (c), (d)        kana (e) u vha muraḓo wa Buthano;

    d. Muraḓo wa Buthano ḽa Lushaka, murumiwa wa Khoro ya Lushaka ya Mavunḓu kana muraḓo wa vhusimamilayo ha vunḓu, fhedzi u iledzwa hohu a hu shumi kha muraḓo wa Khoro ya Masipala o imelaho muvhuso wapo kha Khoro ya Lushaka; kana

    e. Muraḓo wa iṅwe Khoro ya Masipala, fhedzi u iledzwa hohu a hu shumi kha muraḓo wa Khoro ya Masipala o imelaho Khoro kha iṅwe Khoro ya Masipala ya khethekanyo iṅwe- vho.

2.	Muthu ane a si tee u vha muraḓo wa Khoro ya Masipala hu tshi tevhelwa khethekanyo ya (1) (a), (b), (d), kana (e) a

nga vha nkhetheni wa Khoro, u ya nga phimo kana maga o ṋetshedzwaho nga mulayo wa lushaka.

2.	Zwikhala kha Khoro ya Masipala zwi fanela u ḓadzwa u ya nga mulayo wa Lushaka.

> [Khethekanyo ṱhukhu ya. (3) yo engedzwa nga khethekanyo ya. 4 ya Mulayo wa Khwiniso ya vhufumiṱhanu ya Ndayotewa wa 2008.]
{:.note}

### Tshifhinga tsha u shuma tsha khoro dza masipala

1.	Tshifhinga tsha u shuma tsha Khoro ya Masipala tshi nga si fhire miṅwaha miṱanu sa zwe zwa sumbedziswa zwone nga mulayo wa lushaka.

2.	Arali Khoro ya Masipala yo fhaladzwa hu tshi tevhedzwa mulayo wa lushaka, kana musi tshifhinga tshayo tshi tshi fhela, hu fanela u farwa khetho hu saathu u fhela maḓuvha a 90 u bva ḓuvha ḽine Khoro ya fhaladzwa kana tshifhinga tshayo tsha fhela.
3.	Khoro ya Masipala, iṅwe hu si yo fhaladzwaho nga murahu ha u dzhenelela hu tshi tevhedzwa khethekanyo ya 139, I dzula

I tshi khou shuma u bva tshifhinga tshayo tshi tshi fhela kana I tshi fhaladzwa, u swikela Khoro ntswa yo khethiwaho I tshi ḓivhadzwa uri yo khethiwa.

> [Khethekanyo ya. 159 yo imelwa nga khethekanyo ya. 1 ya Mulayo wa Khwiniso ya Vhuvhili ya Ndayotewa wa 1998.]
{:.note}

### matshimbedzele a nga ngomu

1.	Khoro ya Masipala –
    a. i dzhia tsheo nga ha u shumiswa ha maanḓa oṱhe na u shumiwa ha mishumo yoṱhe ya masipala;

    b. i fanela u nanga mudzulatshidulo wayo;

> [Ḓuvha ḽa u thoma u shuma ha phara ya (b) : 30 Fulwi 1997.]
{:.note}

	1.	i nga nanga khorotshitumbe na dziṅwe komiti, hu tshi tevhelwa mulayo wa lushaka; na uri
	1.	i nga thola vhashumeli vhane vha khou ṱoḓea kha u shuma mishumo yavho nga vhukoni.

2.	Mishumo I tevhelaho I nga si ṋekedzwe nga Khoro ya Masipala:

    a. u phasisa milayo yapo;

    b. u tendela mugaganyagwama;

    c. u kombetshedza mithelo ya masipala na miṅwe mithelo na nyingamithelo; na

    d. u engedza khadzimiso.

3.	
	1.	Vhunzhi ha miraḓo ya Khoro ya Masipala I tea u vha I hone phanḓa ha musi hu tshi dzhiwa tsheo nga vouthu kha mafhungo maṅwe na maṅwe.

(b) Mbudziso dzoṱhe dzi elanaho na mafhungo o bulwaho kha khethekanyo    ṱhukhu ya (2) dzi langiwa nga tsheo yo dzhiwaho nga Khoro ya Masipala I na voutu dza u tikedza dza vhunzhi ha miraḓo.

(c) Mbudziso dzoṱhe kha Khoro dzi tshewa u ya nga vhunzhi ha voutu dzo itwaho.

2.	A hu na mulayo wapo une wa nga phasiswa nga Khoro ya Masipala nga nnḓa ha musi—

    a. miraḓo yoṱhe ya Khoro yo thoma ya ḓivhadzwa zwavhuḓi; na

    b. mulayo-wapo wo dzinginywaho wo thoma wa anḓadziwa u wana mahumbulwa a vhathu.

3.	Mulayo wa lushaka u fanela u ṋea nḓila dza u wana—

    a. vhuhulu ha Khoro ya Masipala;

    b. arali Khoro ya Masipala I tshi nga khetha khorotshitumbe kana komiti iṅwe-vho; kana

    c. vhuhulu ha khorotshitumbe kana komiti iṅwe-vho ya Khoro ya Masipala.

4.	Khoro ya Masipala I nga ita milayo yapo ine ya randela milayo na ndaela dza—

    a. nzudzanyo dza nga ngomu;

    b. mushumo wayo na matshimbidzele; na

    c. kuthomelwe, kuvhumbelwe, maitele, maanḓa na mishumo ya komiti dzayo.

5.	Khoro ya Masipala I tea u ita mushumo wayo nga nḓila I songo dzumbamaho, nahone I nga vala madzulo ayo, kana a komiti dzayo fhedzi hune zwa vhonala zwo tea u ita ngauralo u ya nga lushaka lwa mushumo une wa khou itiwa.
6.	Miraḓo ya Khoro ya Masipala vha na pfanelo ya u dzhenela kha matshimbidzele ayo na a komiti dzayo nga nḓila ine—

    a. zwa tendela mahoro oṱhe na madzangalelo o sumbedzwaho kha Khoro u vha o imelelwa zwavhuḓi;

    b. ya yelana na demokirasi; na

    c. ya nga langulwa nga mulayo wa lushaka.

### Vhuṱalu

1.	Mulayo wa vunḓu kha mutheo wa mulayo wa lushaka u nga ṋea vhuṱalu na nyiledzo dza Khoro dza Masipala na miraḓo yadzo.

### u anḓadzwa ha milayo yapo ya masipala

1.	Mulayo wapo wa masipala u nga shumiswa fhedzi arali wo thoma wa anḓadzwa kha Gazete ya muvhuso wa vunḓu ḽeneḽo.

2.	Gazete ya Muvhuso ya vunḓu I tea u anḓadza mulayo wapo wa masipala arali yo humbelwa nga masipala.
3.	Milayo yapo ya masipala I tea u swikelelea nga vhathu.

### muvhuso wapo wo dzudzanywaho

1.	Mulayo wa Phalamennde wo phasiswaho hu tshi tevhelwa matshimbidzele o ṋewaho kha khethekanyo ya 76 u fanela u—
    a. dzhiela nṱha madzangano a lushaka na a vunḓu o imelaho vhomasipala; na

    b. ta matshimbidzele ane ngao muvhuso wapo wa nga—

        i. kwamana na muvhuso wa lushaka kana wa vunḓu;

        ii. nanga vhaimeleli vhane vha ḓo dzhenela kha Khoro ya Lushaka ya Mavunḓu; na

        iii. shela mulenzhe kha maitele o randelwaho kha mulayo wa lushaka wo bulwaho kha khethekanyo ya 221 (1) (c).

> [Khethekanyo ya.163 (b) yo imelwa nga khethekanyo ya. 4 ya Mulayo wa Khwiniso ya Vhusumbe ya Ndayotewa wa 2001.]
{:.note}

### maṅwe mafhungo vho

1.	Mafhungo maṅwe na maṅwe a yelanaho na zwa muvhuso wapo a songo ambiwaho nga hao kha Ndayotewa a nga ḓi randelwa nga mulayo wa lushaka kana nga mulayo wa vunḓu kha mutheo wa mulayo wa lushaka.

# NDima ya 8

## DZikhOThe Na NDauLO ya ZWa VhuLamukaimyi

### maanḓalanga a zwa vhuhaṱuli

1.	Maanḓalanga a zwa vhuhaṱuli ha Riphabuḽiki a nga fhasi ha khothe.

2.	Khothe dzo ḓiimisa, nahone dzi ḓo shuma fhedzi u ya nga Ndayotewa na mulayo, une dza tea u u shumisa dzi sa dzhii masia na u sa ofha tshithu, u sa shumela vhathu vhane dza vha takalela fhedzi kana u vha na luvhengelambiluni kha vhaṅwe vhathu.
3.	A hu na muthu kana muraḓo wa muvhuso ane a nga thithisa kha mushumo wa khothe.
4.	Miraḓo ya muvhuso, nga maga a mulayo na maṅwe vho, I tea u thusa na u tsireledza dzikhothe u itela u khwaṱhisedza

vhuḓilangi, u sa dzhia masia, tshirunzi, u kona u shumiswa nga vhathu na u bveledza mishumo yadzo nga nḓila yone.

2.	Ndaela kana tsheo dza khothe dzi vhofha vhathu vhoṱhe na miraḓo ya muvhuso yoṱhe ine idzi tsheo dza I kwama.
3.	Ramulayo Muhulu wa Shango ndi ene ṱhoho ya vhuhaṱuli nahone u na vhuḓifhinduleli ha u thoma na u lavhelesa ndayo na zwiṱandadi zwi tevhedzwaho zwa mishumo ya vhuhaṱuli kha khothe dzoṱhe.

> [Khethekanyo ṱhukhu ya (6) yo engedzwa nga khethekanyo ya vhu 1 ya Mulayo wa Khwiniso ya Vhufumisumbe wa 2012 wa Ndayotewa.]
{:.note}

### sisiṱeme ya zwa Vhuhaṱuli

1.	Khothe ndi dzi tevhelaho—
    a. Khothe ya zwa Ndayotewa;

    b. Khothe Khulwane ya Khaṱhululo;

    c. Khothe ya Nṱha ya Afrika Tshipembe na, zwi tshi katela na khothe khulwane ya khaṱulo iṅwe na iṅwe ine ya nga thomiwa u ya nga ha Mulayo wa Phalamennde u itela u

thetshelesa khaṱulo dzi bvaho khothe iṅwe na iṅwe i re na vhuimo vhufanaho na ha Khothe ya Nṱha ya Afrika Tshipembe;

	1.	Khothe dza ha Madzhisiṱaraṱa; na
	1.	Khothe iṅwe na iṅwe yo thomiwaho [kana dzo ṱanganedzwaho] u ya nga Mulayo wa Phalamennde, zwi tshi katela na khothe iṅwe na iṅwe I re na tshiimo tshi fanaho na tsha Khothe ya Nṱha ya Afrika Tshipembe kana Khothe dza Madzhisṱaraṱa.

> [Khethekanyo ṱhukhu ya (c) na (e) dzo imelwa nga khethekanyo ya vhu 2 ya Mulayo wa Khwiniso ya Vhufumisumbe ya Ndayotewa wa 2012.]
{:.note}

### khothe ya Ndayotewa

1.	Khothe ya zwa Ndayotewa yo vhumbwaho nga Phresidennde wa Khothe, Muthusa-Phresidennde wa Khothe na vhaṅwe Vhahaṱuli vha ṱahe.

> [Khethekanyo ṱhukhu ya. (1) yo imelwa nga khethekanyo ya. 11 ya Mulayo wa Khwiniso ya Vhurathi ya Ndayotewa wa 2001.]
{:.note}

2.	Mafhungo a re kha Khothe ya zwa Ndayotewa a tea u thetsheleswa nga Vhahaṱuli vha si ho fhasi ha malo.
3.	Khothe ya zwa Ndayotewa—

    a. ndi yone khothe khulwanesa kha Riphabuḽiki; nahone

    b. i nga ita tsheo—

        i. kha mafhungo a ndayotewa; na

        ii. mafhungo maṅwe na maṅwe, arali ndayotewa ya tenda u ṋea aphiḽi ya u ita ḽivi zwo itiswa nga mbuno dza mafhungo a itisaho uri hu ṅaṅwe kha mulayo wa ndeme wa tshitshavha nga u angaredza une wa tea u lavheleswa nga Khothe, nahone fhedzi tsheo kha mafhungo a zwa ndayotewa na kha mafhungo ane a tshimbilelana na tsheo dzine dza itwa kha khothe ya ndayotewa; na

    c. u ita tsheo ya u fhedza kha zwine ya vha na maanḓa khazwo.

> [Khethekanyo ṱhukhu ya (3) i khou imelwa nga khethekanyo ya 3 ya Mulayo wa Khwiniso ya Vhufumisumbe ya Ndayotewa wa 2012.]
{:.note}

2.	Ndi Khothe ya zwa Ndayotewa fhedzi ine ya nga—

    a. ita tsheo kha phambano vhukati ha miraḓo ya muvhuso kha sia ḽa lushaka na ḽa vunḓu malugana na tshiimo tsha ndayotewa, maanḓa kana mishumo ya miṅwe na miṅwe ya miraḓo ya muvhuso;

    b. ita tsheo kha u anana ha Mulayotibe wa phalamennde kana wa vunḓu na ndayotewa, fhedzi I nga ita hezwi kha nyimele dzo humbulelwaho (lavhelelwaho) kha khethekanyo ya 79 kana ya 121;

    c. ita tsheo nga ha kushumiselwe kwo lavhelelwaho kha khethekanyo ya 80 kana ya 122;

    d. ita tsheo nga ha u anana ha khwiniso iṅwe na iṅwe na Ndayoyotewa;

    e. ita tsheo nga ha uri Phalamennde kana Phresidennde o kundelwa kha u tevhela mbofho dza ndayotewa; kana u

    f. khwaṱhisedza ṱhoḓea dza ndayotewa ya vunḓu u ya nga ha khethekanyo ya 144.

3.	Khothe ya zwa Ndayotewa I na maanḓa a u ita tsheo ya u fhedza ya uri naa Mulayo wa Phalamennde, Mulayo wa vunḓu, na vhuḓifari vhuṅwe na vhuṅwe ha Phresidennde, zwi a anana na Ndayotewa, nahone u fanela u khwaṱhisedza ndaela ifhio na ifhio ya u sa ṱanganedzea yo itwaho nga Khothe Khulwane ya Khaṱhululo, Khothe ya Nṱha ya Afrika Tshipembe kana khothe ya tshiimo tshi fanaho nayo phanḓa ha musi iyo ndaela I tshi vha na maanḓa kana I tshi thoma u shuma.

> [Khethekanyo ṱhukhu ya vhu (5) i khou imelwa nga khethekanyo ya 3 ya Mulayo wa Khwiniso ya Vhufumisumbe ya Ndayotewa wa 2012.]
{:.note}

2.	Mulayo wa lushaka kana milayo ya Khothe ya zwa Ndayotewa I tea u tendela muthu, musi zwi zwa lutamo Iwa khaṱhululo kwayo na thendelo ya Khothe ya Ndayotewa, uri a—

    a.  ḓise mafhungo thwii kha Khothe ya zwa Ndayotewa; kana a

    b. ite khaṱhululo kha Khothe ya zwa Ndayotewa u bva kha khothe iṅwe na iṅwe.

3.	Mafhungo a zwa Ndayotewa a katela mafhungo maṅwe na maṅwe a kwamaho zwa ṱhalutshedzo, tsireledzo kana zwa uri Ndayotewa I tevhelwe.

### khothe khulwane ya khaṱhulo

1.	Khothe Khulwane ya Khaṱhululo yo vhumbwa nga Phresidennde, Muthusa-Phresidennde khathihi na tshivhalo tsha vhahaṱuli vha zwa dzikhaṱhululo tsho tiwaho u ya nga Mulayo wa Phalamennde.

> [Khethekanyo ṱhuku ya. (1) yo imelwa nga khethekanyo ya. 12 ya Mulayo wa Khwiniso ya Vhurathi ya Ndayotewa wa 2001.]
{:.note}

2.	Mafhungo a re kha Khothe Khulwane ya Khaṱhululo a tea u tshewa khayo nga tshivhalo tsha vhahaṱuli tsho tiwaho u ya nga Mulayo wa Phalamennde.

> [Khethekanyo ṱhukhu ya (2) yo imelwa nga khethekanyo ya 12 ya Mulayo wa Khwiniso ya Vhurathi ya ndayotewa wa 2001.]
{:.note}

2.	
	1.	Khothe Khulwane ya Khaṱhululo I nga ḓi tshea khaṱhululo kha mafhungo maṅwe na maṅwe a bvaho Khothe ya Nṱha ya Afrika Tshipembe kana kha khothe ya vhuimo vhu linganaho na Khothe Khulwane ya Afrika Tshipembe, nga nnḓa ha mafhungo a kwamaho zwa mishumo kana zwa mbambedzo nga nḓila ine ya ḓo tiwa nga Mulayo wa Phalamennde.

(b) khothe Khulwane ya Khaṱululo i nga ita tsheo fhedzi kha—

    i. dzikhaṱululo;

    ii. mafhungo a kwamaho zwa dzikhaṱululo; na

    iii. mafhungo maṅwe na maṅwe ane a nga kha ḓi rumelwa khayo nga nyimele dzo ṱalutshedzwaho nga Mulayo wa Phalamennde.

> [Khethekanyo ṱhukhu ya (3) i khou imelwa nga khethekanyo ya 4 ya Mulayo wa Khwiniso ya Vhufumisumbe ya Ndayotewa wa 2012.]
{:.note}

### khothe dza Nṱha dza afrika Tshipembe

1.	Khothe ya Nṱha ya Afrika Tshipembe i nga tshea—
    a. mafhungo maṅwe na maṅwe a zwa Ndayotewa nga nnḓa ha ayo ane—

        i. Khothe ya zwa Ndayotewa yo tenda u a thetshelesa hu tshi tevhedzwa khethekanyo ya 167(6)(a); kana

        ii. o ṋetshedzwaho nga Mulayo wa Phalamennde kha khothe iṅwe I re na tshiimo tshi fanaho na tsha Khothe ya Nṱha ya Afrika Tshipembe; na

    b. maṅwe mafhungo a songo ṋetshedzwaho iṅwe khothe

nga Mulayo wa Phalamennde.

2.	Khothe ya Nṱha ya Afrika Tshipembe i na Khethekanyo dzo tiwaho nga Mulayo wa Phalamennde, u ne Mulayo uyo u ita mbetshelo kha—

    a. u thoma Khethekanyo dzine dza vha na khethekanyo nthihi kana mbili; na

    b. u ṋea maanḓalanga kha Khethekanyo kana tshidzulo kha Khethekanyo.

3.	Khethekanyo iṅwe na iṅwe ya Khothe ya Nṱha ya Afrika Tshipembe—

    a. I na Muhaṱuli ane a vha Phresidennde;

    b. I nga vha na tshivhalo tshithihi kana zwinzhi zwa Vhathusa Muhaṱuli ane a vha Phresidennde; nahone

    c. I na tshivhalo tsha vhahaṱuli vho tiwaho hu tshi tevhedzwa mulayosiṅwa wa lushaka.

> [Khethekanyo ya 169 yo imelwa nga khethekanyo ya 5 ya Mulayo wa Khwiniso ya Vhufumisumbe ya Ndayotewa wa 2012.]
{:.note}

### Dziṅwe khothe

1.	Khothe dzoṱhe nga nnḓa ha dzo ambiwaho kha khethekanyo dza vhu 167, 168 na 169 dzi nga tshea kha mafhungo maṅwe na maṅwe o tiwaho nga Mulayo wa Phalamennde; fhedzi khothe ya tshiimo tsha fhasi kha tsha Khothe ya Nṱha ya Afrika Tshipembe i nga si ite ṱhoḓisiso kha mulayo kha u anana na ndayotewa ha
mulayo muṅwe na muṅwe kana vhuḓifari vhuṅwe na vhuṅwe ha Phresidennde.

> [Khethekanyo ya 170 yo imelwa nga khethekanyo ya vhu 6 ya Mulayo wa Khwiniso ya Vhufumisumbe ya Ndayotewa wa 2012.]
{:.note}

### matshimbidzele a khothe

1.	Khothe dzoṱhe dzi shuma dzi tshi tevhedza mulayo wa lushaka nahone milayo na matshimbidzele zwi tea u tevhedza mulayo wa lushaka.

### maanḓa a khothe kha mafhungo a zwa ndayotewa

1.	Musi I tshi tshea kha mafhungo a zwa ndayotewa, I tshi khou shumisa maanḓa ayo, khothe—
    a. i tea u ita mulevho wa uri mulayo kana vhuḓifari vhufhio na vhufhio vhu sa anani na Ndayotewa a vhu shumi u swika afho hune zwa sa yelane ngaho; nahone

    b. i nga ita ndaela ine ya vha yo teaho nahone nga nḓila ya ndingano, zwi tshi katela—

        i. ndaela I no langa uri u bula uri a zwi shumi zwi ḓo dzhiiwa ngauralo u bva murahu ha musi zwo bulwa ngauralo;

        ii. ndaela I no fhahea nḓivhadzo ya uri a zwi shumi Iwa tshifhinga na nga nyimele ifhio na ifhio, u itela uri maanḓalanga a vhusaho, a kone u khakhulula zwe zwa vha zwo khakhea.

2.	
	1.	Khothe Khulwane ya Khaṱhululo, Khothe ya Nṱha ya AfrikaTshipembe, kana khothe ya tshiimo tshi fanaho I nga ita ndaela maluganana u yelana na ndayotewa ya Mulayo wa Phalamennde, Mulayo wa vunḓu kanavhuḓifari vhuṅwe na vhuṅwe ha Phresidennde, fhedzi ndaela ifhio na ifhioya u sa anana na ndayotewa a I nga shumi u swikela I tshi khwaṱhiswa ngakhothe ya zwa Ndayotewa.

> [Phara (a) yo imelwa nga khethekanyo ya vhu 7. Mulayo wa Khwiniso ya Vhufu- misumbe ya Ndayotewa wa 2012.]
{:.note}

(b) Khothe ine ya ita ndaela ya uri a zwi shumi u ya nga ha Ndayotewa, I nga fha ndaela ya u thivhelwa lwa

tshifhinganyana kana thandululo ya tshifhinganyana kha ḽihoro, kana I nga imisa maitele yo lindela tsheo ya Khothe ya zwa Ndayotewa kha u yelana na u shuma ha Mulayo kana vhuḓifari.

(b) Mulayo wa lushaka u tea u tendela u fhiriselwa ha ndaela ya u sa anana na Ndayotewa kha Khothe ya Ndayotewa.

(c) Muthu muṅwe na muṅwe kana muraḓo muṅwe na muṅwe wa muvhuso u re na dzangalelo ḽo linganaho a nga ita khaṱhululo, kana u ita khumbelo kha Khothe ya zwa Ndayotewa u itela u khwaṱhisa kana u shandukisa ndaela ya u sa anana na Ndayotewa malugana na ino khethekanyo ṱhukhu.

### maanḓa ane ya vha nao

1.	Khothe ya zwa Ndayotewa Khulwane ya Khaṱhululo na Khothe ya Nṱha ya Afrika Tshipembe i na maanḓa adzo a u tsireledza na u laula maitele adzo na u bveledzisa mulayo wa sialala, I tshi dzhiela nṱha dzangalelo ḽa vhulamukanyi.

> [Khethekanyo ya vhu 173 yo imelwa nga khethekanyo ya vhu 8 ya Mulayo wa Khwiniso ya Vhufumisumbe ya Ndayotewa wa 2012.]
{:.note}

### u tholiwa ha vhaofisiri vha zwa vhuhaṱuli

1.	Mufumakadzi kana munna muṅwe na muṅwe a re na ndalukanyo dzo teaho, ane a vha muthu muṅwe na muṅwe o teaho, a nga tholiwa sa muofisiri wa zwa vhuhaṱuli. Uri muthu ufhio na ufhio a kone u tholiwa kha Khothe ya zwa Ndayotewa u tea u vha hafhu e mudzulapo wa Afrika Tshipembe.

2.	Musi hu tshi tholiwa vhaofisiri vha zwa vhuhaṱuli, hu tea u dzhielwa nṱha ṱhoḓea ya u sumbedza tshivhumbeo ya uri tshivhumbeo tsha lushaka na mbeu Afrika Tshipembe.
3.	Phresidennde sa ṱhoho ya Khorotshitumbe ya Lushaka, nga murahu ha musi o kwamana na Khomishini ya Tshumelo

ya zwa Vhuhaṱuli na vharangaphanḓa vha mahoro a re na

vhaimeleli kha Buthano ḽa Lushaka, u vhea Phresidennde na Muthusa-Phresidennde wa khothe, nahone nga murahu ha musi o kwamana na Khomishini ya Tshumelo ya zwa

Vhuhaṱuli, u vhea Muhaṱuli Muhulwane na Muthusa-Muhaṱuli Muhulwane vha Khothe Khulwane ya Khaṱhululo.

> [Khethekanyo ṱhukhu ya. (3) yo imelwa nga khethekanyo ya 13 ya Mulayo wa Khwiniso ya Vhurathi ya Ndayotewa wa 2001.]
{:.note}

2.	Vhaṅwe Vhahaṱuli vha Khothe ya zwa Ndayotewa vha ḓo tholwa nga Phresidennde sa ṱhoho ya khorotshitumbe ya lushaka nga murahu ha musi o kwamana na Phresidennde wa Khothe na vharangaphanḓa vha mahoro a re na vhaimeleli kha Buthano ḽa Lushaka, u ya nga matshimbidzele a tevhelaho—

    a. Khomishini ya Tshumelo ya zwa Vhuhaṱuli I tea u dzudzanya mutevhe wa vhathu vhane vha tea u tiwa khavho une wa tea u vha u na madzina mararu u fhira tshivhalo tsha vhahaṱuli vhane vha tea u khethiwa, nahone mutevhe uyo u tea u ṋewa Phresidennde.

    b. Phresidennde a nga thola u bva kha mutevhe, nahone u tea u eletshedza Khomishini ya Tshumelo ya zwa Vhuhaṱuli o sumbedza zwiitisi, arali muṅwe kana vhaṅwe vhathu vha re kha mutevhe vha songo tendiwa, na musi hu tshi tea u vha na vhaṅwe vhane vha tea u tholiwa.

    c. Khomishini ya Tshumelo ya zwa Vhuhaṱuli I tea u engedza mutevhe nga madzina a vhaṅwe vhathu vhane vha tea u tiwa nahone Phresidennde u ḓo kona u thola vhathu u bva kha uyo mutevhe wo ḓadziswaho.

> [Khethekanyo ṱhukhu ya. (4) yo imelwa nga khethekanyo ya. 13 ya Mulayo wa Khwiniso ya Vhurathi ya Ndayotewa wa 2001.]
{:.note}

2.	Tshifhinga tshoṱhe, miraḓo miṋa ya Khothe ya zwa Ndayotewa vha tea u vha vhe vhathu vhe vha vha vhe vhahaṱuli nga tshifhinga tshe vha tholiwa ngatsho kha Khothe ya zwa Ndayotewa.
3.	Phresidennde u tea u thola Vhahaṱuli vhoṱhe vha dziṅwe khothe o wana ngeletshedzo I bvaho kha Khomishini ya Tshumelo ya zwa Vhuhaṱuli.
4.	Vhaṅwe vhaofisiri vha zwa Vhuhaṱuli vha tea u tholiwa u ya nga Mulayo wa Phalamennde une wa tea u vhona uri u tholiwa, u huliswa, u pfukiswa kana u pandeliwa, kana u

laṱiswa ha avha vhaofisiri vha zwa Vhuhaṱuli zwi tea u itwa hu si na u takadza vhaṅwe kana u dzhia sia.

2.	Musi vhaofisiri vha zwa vhuhaṱuli vha saathu u thoma u ita mishumo yavho, vha tea u ita muano kana u khwaṱhisedza, u ya nga ha Sheduḽu ya 2 kha uri vha ḓo tevhela na u tsireledza Ndayotewa.

### u tholiwa ha vhafarela vhahaṱuli

1.	Phresidennde a nga thola, mufumakadzi kana munna uri a shume sa Muthusa-Muhaṱuli wa Vhulamukanyi kana kha muhaṱuli kha Khothe ya zwa Ndayotewa arali hu na tshikhala tshi si na muthu kha iṅwe ya ofisi idzo kana arali
muthu o faraho iyo ofisi a siho. U nangiwa uho hu tea u itiwa nga themendelo ya Muraḓo wa Khabinethe ane a vha na vhuḓifhinduleli ha u langula zwa vhulamukanyi ane a khou shuma u kwamana na Phresidennde wa Khothe ya Ndayotewa khathihi na Muhaṱuli Muhulwane, na u nangiwa sa Muthusa Muhaṱuli muhulwane wa Vhulamukanyi hu fanela u itwa kha renke dza vhahaṱuli vhane vho nangelwa u vha kha Khothe ya zwa Ndayotewa hu tshi tevhedzwa khethekanyo ya vhu 174(4).

2.	Muraḓo wa Khabinethe a re na vhuḓifhinduleli kha zwa ndaulo ya vhulamukanyi u tea u thola kana u nanga Vhafarela- Vhahaṱuli kha dziṅwe khothe nga murahu ha musi o kwamana na muhaṱuli muhulwane wa khothe ine onoyo mufarela Muhaṱuli a ḓo shuma khayo.

> [Khethekanyo ya 175 yo imelwa nga khethekanyo ya vhu 9 ya Mulayo wa Khwiniso ya Vhufumisumbe ya Ndayotewa wa 2012.]
{:.note}

### Zwifhinga zwa u vha ofisini na mbadelo

1.	Muhaṱuli wa Khothe ya Ndayotewa u shuma tshifhinga tshine tsha sa engedzwe tsha miṅwaha ya 12, kana u swikela a tshi
swika miṅwaha ya 70, zwine zwa nga swika u thoma, nga nnḓa ha musi Mulayo wa Phalamennde u tshi engedza tshifhinga tsha u shuma tsha muhaṱuli wa Khothe ya Ndayotewa.

> [Khethekanyo ṱhukhu ya. (1) yo imelwa nga khethekanyo ya. 15 ya Mulayo wa Khwiniso ya Vhurathi ya Ndayotewa wa 2001.]
{:.note}

2.	Vhaṅwe vhahaṱuli vha fara kana u shuma kha ofisi u swikela vha tshi bviswa mushumoni wavho hu tshi tevhelwa Mulayo wa Phalamennde.
3.	Miholo, magavhelo na mbuelo dza vhahaṱuli a zwi nga fhungudzwi.

### u bviswa

1.	Muhaṱuli a nga bviswa fhedzi ofisini arali—
    a. Khomishini ya Tshumelo ya zwa Vhuhaṱuli I tshi nga wana uri muhaṱuli uyo u khou balelwa u ita mishumo yawe, ha na vhukoni na luthihi, kana o vhonwa mulandu wa u sa ḓifara zwavhuḓi ho kalulaho; na

    b. Buthano ḽa Lushaka ḽi tshi nga tshea uri uyo muhaṱuli a bviswe, nga kha ḽikumedzwa ḽo ṱanganedzwaho nga

vouthu dzi si ho fhasi ha mbili tshararu tsha vouthu dza miraḓo yoṱhe.

2.	Phresidennde u tea u bvisa Muhaṱuli ofisini yawe nga murahu ha u    ṱanganedzwa ha ḽikumedzwa ḽa uri a bvisiwe.
3.	Phresidennde, o wana ngeletshedzo kha Khomishini ya Tshumelo ya zwa Vhuhaṱuli a nga imisa muhaṱuli ane a khou ambiwa kha matshimbidzele a khethekanyo ṱhukhu ya (1).

### khomishini ya Tshumelo ya zwa Vhuhaṱuli

1.	Hu na Khomishini ya Tshumelo ya zwa Vhuhaṱuli, yo vhumbiwaho nga—
    a. Muhaṱuli Muhulwane ane a ranga phanḓa miṱangano ya Khomishini;

    b. Phresidennde wa Khothe Khulwane ya Khaṱhululo;

> [Phara ya. (b) yo imelwa nga khethekanyo ya. 16 (a) ya Mulayo wa Khwiniso ya Vhurathi ya Ndayotewa wa 2001.]
{:.note}

	1.	Muhaṱuli-Phresidennde muthihi o rumelwaho nga Vhahaṱuli Vha Phresidennde;
	1.	Muraḓo wa Khabinethe a re na vhuḓifhinduleli ha u langa zwa vhulamukanyi kana muthu muṅwe o nangiwaho ngae;
	1.	Maadivokhethi mavhili vhane vha khou shuma sa Maadivokhethi vho nangiwaho nga vha phrofesheni ya vhuadivokhethi, u imelela phrofesheni nga vhuḓalo, nahone vho vhewa nga Phresidennde;
	1.	Maaxende mavhili a no khou shuma sa maaxennde o nangiwaho nga vha phrofesheni ya maaxennde nga vhuḓalo, nahone vho vhewa nga Phresidennde;
	1.	Mudededzi muthihi wa zwa milayo o nangiwaho nga vhadededzi vha milayo vha re yunivesithi dza Afrika Tshipembe;
	1.	Vhathu vha rathi vho nangiwaho nga Buthano ḽa Lushaka u bva kha miraḓo yaḽo, vhane vhararu vha hone vha tea u vha vha miraḓo ya mahoro mahanedzi o imelelwaho kha Buthano;
	1.	Vharumiwa vhaṋa vha tshoṱhe u ya kha Khoro ya Lushaka ya Mavunḓu vho nangiwaho nga Khoro vha na vouthu dza u tikedza dza mavunḓu a siho fhasi ha a rathi;
	1.	vhathu vhaṋa, vho nangiwaho nga Phresidennde sa ṱhoho ya khorotshitumbe, nga murahu ha musi o kwamana na vharangaphanḓa vha mahoro oṱhe a re kha Buthano ḽa Lushaka; na
		1.	nga tshifhinga tsha musi hu tshi khou shumaniwa na mafhungo ane a kwama Khethekanyo ya Khothe ya Nṱha ya Afrika Tshipembe fhedzi, Muhaṱuli-Phresidennde wa Khethekanyo yeneyo na Mulangavunḓu wa henefho; kana muṅwe o nangiwaho nga muṅwe na muṅwe wavho.

> [Phara ya. (k) yo imelwa nga khethekanyo ya. 2(a) ya Mulayo wa Khwiniso ya Vhuvhili ya Ndayotewa wa 1998 nga khethekanyo ya. 16 (b) ya Mulayo wa Khwiniso ya Vhurathi ya Ndayotewa wa 2001 na u imelwa nga khethekanyo ya 9 ya Mulayo wa Khwiniso ya Vhufumisumbe ya Ndayotewa wa 2012.]
{:.note}

2.	Arali tshivhalo tsho nangiwaho u bva kha phrofesheni ya maadivokhethi kana maaxende hu tshi tevhedzwa

khethekanyo ya (1)(e) kana (f), tshi tshi eḓana na tshivhalo

tsha zwikhala zwi teaho u ḓadziwa, Phresidennde u tea u vha thola , arali tshivhalo tsha vhathu vho nangiwaho tshi tshi fhira tshivhalo tsha zwikhala zwi teaho u ḓadziwa, Phresidennde nga murahu ha musi o kwamana na phrofesheni yo livhanaho nazwo, u tea u thola vhanangiwa vho eḓanaho u ḓadza zwikhala, hu tshi dzhielwa nṱha uri, avho vhane vha ḓo tholiwa vha vhe vho imelela phrofesheni nga vhuḓalo.

2.	Miraḓo ya Khomishini yo nangiwaho nga Khoro ya Lushaka ya Mavunḓu, vha ḓo shuma u swikela hu tshi vhewa vhaṅwe kana hu tshi vha na tshikhala khavho. Miṅwe miraḓo yo nangiwaho nga Khomishini, I shuma u swikela vho I nangaho vha tshi dzhia zwikhala izwo.
3.	Khomishini ya Tshumelo ya zwa Vhuhaṱuli I na maanḓa na mishumo ye ya I ṋewa nga Ndayotewa na nga mulayo wa lushaka.
4.	Khomishini ya Tshumelo ya zwa Vhuhaṱuli I nga eletshedza muvhuso wa lushaka na nga ha mafhungo maṅwe na maṅwe a kwamaho zwa Vhuhaṱuli kana ndaulo ya zwa vhulamukanyi, fhedzi musi I tshi sedzulusa maṅwe mafhungo nga nnḓa ha u tholiwa ha Muhaṱuli, I tea u dzula I si na miraḓo yo nangiwaho hu tshi tevhedzwa khethekanyo ṱhukhu ya (1) (h)    na (i).
5.	Khomishini ya Tshumelo ya zwa Vhuhaṱuli i nga ta matshimbidzele ayo; fhedzi tsheo dza Khomishini dzi tea u tikedzwa nga vhunzhi ha miraḓo yayo.
6.	Arali Muhaṱuli Muhulwane kana Phresidennde wa Khothe Khulwane ya Khaṱhululo a sa koni u shumela Khomishini lwa tshifhinganyana, Mufarisa-Muhaṱuli Muhulwane kana Mufarisa-Phresidennde wa Khothe Khulwane ya Khaṱhululo, nga nḓila yeneyo ine zwa ḓo ṱoḓiwa ngayo, u    ḓo farela kha Khomishini.

> [Khethekanyo ṱhukhu ya. (7) yo ḓadziswa nga khethekanyo ya. 2 (b) ya Mulayo wa Khwiniso ya Vhuvhili ya Ndayotewa wa 1998 na u imelwa nga khethekanyo ya. 16 (c) ya Mulayo wa Khwiniso ya Vhurathi ya Ndayotewa wa 2001.]
{:.note}

2.	Phresidennde na vhathu vhane vha thola, u ta kana u nanga miraḓo ya Khomishini hu tshi tevhedzwa khethekanyo ṱhukhu ya (1) (c), (e), (f)    na (g), vha nga thola, u ta kana u nanga muṅwe na muṅwe wa miraḓo ya Khomishini nga maitele eneo, uri vha shume kha Khomishini musi muraḓo a kwameaho a

sa nga koni u ita ngauralo lwa tshifhinganyana zwi tshi khou itiswa nga u lwala kana nga u sa vha hone kha Riphabuḽiki kana nga tshiṅwe tshiitisi tshi fushaho kana tshi pfeseseaho.

> [Khethekanyo ṱhuku. (8) yo ḓadziswa nga khethekanyo ya. 2(b) ya Mulayo wa Khwiniso ya Vhuvhili ya Ndayotewa wa 1998.]
{:.note}

### maanḓalanga a zwa Vhutshutshisi

1.	Hu na maanḓalanga mathihi a zwa vhutshutshisi a lushaka kha Riphabuḽiki o vhumbwaho hu tshi tevhedzwa Mulayo wa Phalamennde o vhumbwaho nga—
    a. Mulangi wa Vhutshutshisi wa Lushaka wa Vhutshutshisi ha Tshitshavha ane a vha ṱhoho ya maanḓalanga a zwa vhutshutshisi, nahone o tholiwa nga Phresidennde sa ṱhoho ya khorotshitumbe ya lushaka; na

    b. Vhalangi vha Vhutshutshisi ha Tshitshavha na vhatshutshisi sa zwo tewaho nga Mulayo wa Phalamennde.

2.	Maanḓalanga a zwa vhutshutshisi a na maanḓa a u thoma matshimbidzele a tsengo ya milandu o imela muvhuso, na u ita mishumo miṅwe na miṅwe yo teaho yo livhanaho na u thoma matshimbidzele a tsengo ya vhugevhenga.
3.	Mulayo wa lushaka u tea u vhona uri vhalangi vha Vhutshutshisi ha Tshitshavha—

    a. vha na ndalukano dzo teaho; na uri

    b. vha na vhuḓifhinduleli ha vhutshutshisi kha vhupo ho tiwaho; hu tshi tevhedzwa khethekanyo ṱhukhu ya (5).

4.	Mulayo wa Lushaka u tea u ita uri maanḓalanga a zwa vhutshutshisi a shume u ita mishumo yao a si na nyofho, tshiṱalula na u dzhia sia.
5.	Mulangi wa Vhutshutshisi ha Tshitshavha wa Lushaka—

    a. o tendelana na muraḓo wa Khabinete ane a vha na vhuḓifhinduleli ha vhulamukanyi, nahone nga murahu ha musi o kwamana na Vhalangi vha Vhutshutshisi ha Tshitshavha, u fanela u ta mbekanyamaitele ya zwa vhutshutshisi ine ya tea u tevhedzwa kha maitele a zwa vhutshutshisi;

    b. u fanela u ṋea ndaela dza mbekanyamaitele dzine dza tea u tevhelwa kha maitele a u tshutshisa;

    c. a nga dzhenelela kha maitele a zwa u tshutshisa arali ndaela dza mbekanyamaitele dzi sa khou tevhelwa; na uri

    d. a nga sedzulusa tsheo ya u tshutshisa kana u sa tshutshisa, nga murahu ha musi o kwamana na Mulanguli wa Vhutshutshisi ha Tshitshavha o teaho nahone nga murahu ha musi o thetshelesa mafhungo a vhathu vha kwameaho zwi tshi wela kha tshifhinga tsho tiwaho nga Mulangi wa Vhutshutshisi ha Tshitshavha wa Lushaka, u bva kha vha tevhelaho—

        i. Muhwelelwa.

        ii. Muhweleli.

        iii. Muthu muṅwe na muṅwe ane Mulangi wa Lushaka a vhona o tea.

6.	Muraḓo wa Khabinethe a re na vhuḓifhinduleli ha zwa ndaulo ya vhulamukanyi u fanela u vha ene a na vhuḓifhinduleli ha u fhedzisela kha zwa maanḓalanga a zwa vhutshutshisi.
7.	Mafhungo oṱhe maṅwe na maṅwe a kwamaho maanḓalanga a zwa vhutshutshisi a fanela u tiwa nga mulayo wa lushaka.

### maṅwe mafhungo a kwamaho ndaulo ya vhulamukanyi

1.	Mulayo wa Lushaka u nga bula kha mafhungo maṅwe na maṅwe ane a kwama ndaulo ya zwa vhulamukanyi I songo bulwaho kha Ndayotewa, zwi tshi katela—
    a. mbekanyamushumo dza vhugudisi dza vhaofisiri vha zwa khaṱhulo;

    b. maitele a u shumana na dzimbilaelo malugana na vhaofisiri vha zwa khaṱhulo; na

    c. u shela mulenzhe nga vhaṅwe vhathu nga nnḓa ha vhaofisiri vha zwa khaṱhulo kha tsheo dza khothe.

# NDima ya 9

## ZWiimisWa ZWa muVhusO ZWi TikeDZahO DemOkiRasi ya ZWa NDayOTeWa

### u thomiwa na milayo i zwi vhusaho

1.	Zwiimiswa zwa muvhuso zwi tevhelaho ndi zwone zwine zwa khwaṱhisa demokirasi ya zwa ndayotewa kha Riphabuḽiki—
    a. Mutsireledzi wa Tshitshavha.

    b. Khomishini ya Pfanelo dza Vhuthu ya Afrika Tshipembe.

    c. Khomishini ya Ṱhuṱhuwedzo na Tsireledzo ya Pfanelo dza zwitshavha zwa Mvelele, Vhurereli na Luambo.

    d. Khomishini ya Ndinganyiso ya zwa Mbeu.

    e. Muoditha-Dzhenerala.

    f. Khomishini ya u langa Khetho.

2.	Hezwi zwiimiswa zwo ḓiimisa, nahone zwi shuma fhedzi nga fhasi ha Ndayotewa na mulayo, nahone zwi tea u sa dzhia masia, khathihi na uri zwi tea u shumisa maanḓa azwo na u ita mishumo yazwo zwi sa ofhi tshithu, u sa itela mishumo kha vhathu vhane zwa funa fhedzi, na u sa dzhia sia.
3.	Miṅwe miraḓo ya muvhuso, nga maitele a milayo na u dzhiiwa ha vhuṅwe vhukando kana maga, i tea u thusa na u tsireledza hezwi zwiimiswa u itela vhuḓilangi hazwo, u sa dzhia masia, tshirunzi na u ita mishumo nga nḓila i fushaho.
4.	A hu na muthu kana muraḓo wa muvhuso ane a nga thithisa kha mishumo ya izwi zwiimiswa.
5.	Hezwi zwiimiswa zwi na vhuḓifhinduleli kha Buthano ḽa Lushaka, nahone zwi tea u ṋea muvhigo malugana na mishumo yazwo na kushumele kha Buthano ḽa Lushaka luthihi kana u fhira nga ṅwaha.

## mutsireledzi wa Tshitshavha

### mishumo ya mutsireledzi wa Tshitshavha

1.	Mutsireledzi wa tshitshavha u na maanḓa a u ita zwi tevhelaho, sa zwine zwa langulwa nga mulayo wa lushaka—
    a. u ita ṱhoḓisiso ya vhuḓifari vhuṅwe na vhuṅwe kha mafhungo maṅwe na maṅwe a muvhuso, kana kha ndaulo ya muvhuso kha sia ḽiṅwe na        ḽiṅwe ḽa muvhuso zwine

zwa khou humbulelwa uri a si zwa vhukuma kana zwi bveledzaho zwithuzwiṅwe na zwiṅwe zwi si zwavhuḓi kana u dzhia sia;

	1.	u ṋea muvhigo malugana na vhuḓifari honoho; na
	1.	u dzhia vhukando kana maga o teaho a u khakhulula.

2.	Mutsireledzi wa Tshitshavha u na maṅwe maanḓa na mishumo zwo bulwaho nga mulayo wa lushaka.
3.	Mutsireledzi wa Tshitshavha a nga si ite ṱhoḓisiso kha tsheo dza khothe.
4.	Mutsireledzi wa Tshitshavha u tea u swikelelea nga vhathu vhoṱhe na nga zwitshavha zwoṱhe.
5.	Muvhigo muṅwe na muṅwe wo bviswaho nga Mutsireledzi wa Tshitshavha u tea u sumbedzwa vhathu, nga nnḓa ha musi nyimele dzi songo ḓoweleaho dzine dza ḓo tiwa u ya nga mulayo wa lushaka, dzi tshi ṱoḓa uri muvhigo u vhe tshiphiri.

### Tshifhinga tsha u shuma ofisini

1.	Mutsireledzi wa Tshitshavha u tholiwa lwa tshifhinga tshi sa dovhololwi tsha miṅwaha ya sumbe.

## khomishini ya pfanelo dza Vhuthu ya afrika Tshipembe

### mishumo ya khomishini ya pfanelo dza Vhuthu ya afurika Tshipembe

1.	Khomishini ya Pfanelo dza Vhuthu ya Afrika Tshipembe I ḓo—
    a.  ṱuṱuwedza ṱhonifho ya pfanelo dza vhuthu na mvelele ya zwa pfanelo dza vhuthu;

    b.  ṱuṱuwedza tsireledzo, mveledziso na tswikelelo ya pfanelo dza vhuthu, na u

    c. monithara na u sedzulusa u tevhelwa ha pfanelo dza vhuthu kha Riphabuḽiki.

2.	Khomishini ya Pfanelo dza Vhuthu ya Afrika Tshipembe I na maanḓa, sa zwine ya laulwa nga mulayo wa lushaka, o teaho kha u ita mishumo yayo, zwi tshi katela na maanḓa a—

    a. u ita ṱhoḓisiso na u ṋea muvhigo malugana na u tevhelwa ha pfanelo dza vhuthu;

    b. u dzhia vhukando ha u wana nḓila ya u khakhulula he pfanelo dza vhuthu dza pfukhwa;

    c. u ita ṱhoḓisiso na;

    d. u funza.

3.	Ṅwaha muṅwe na muṅwe Khomishini ya Pfanelo dza Vhuthu ya Afrika Tshipembe I tea u humbela miraḓo ya muvhuso

yo teaho u ṋetshedza mafhungo malugana na maga vho a dzhiaho kha u pfesesa pfanelo dzi re kha Mulayotibe wa Pfanelo malugana na u wana dzinnḓu, mutakalo, zwiḽiwa, maḓi, tsireledzo ya vhapo, pfunzo, na zwa mupo.

2.	Khomishini ya Pfanelo dza Vhuthu ya Afrika Tshipembe I na maṅwe maanḓa na mishumo zwo randelwaho nga mulayo wa lushaka.

> [Khethekanyo ya. 184 yo khwiniswa nga khethekanyo ya. 4 ya Mulayo wa vhu 65 wa 1998.]
{:.note}

## khomishini ya Ṱhuṱhuwedzo na Tsireledzo ya pfanelo dza zwitshavha zwa mvelele, Vhurereli na Luambo

### mishumo ya khomishini

1.	Ndivho khulwane dza Khomishini ya Ṱhuṱhuwedzo na Tsireledzo ya pfanelo dza zwitshavha zwa mvelele, vhurereli na Luambo ndi dzi tevhelaho—
    a. u ṱuṱuwedza ṱhompho ya pfanelo dza zwitshavha zwa mvelele, vhurereli na Luambo;

    b. u ṱuṱuwedza na u bveledza mulalo, vhukonani, vhuthu, u konḓelelana na vhuthihi ha lushaka vhukati ha zwitshavha zwa mvelele, vhurereli na luambo hu tshi tevhedzwa ndinganyiso, u sa vha na tshiṱalula na vhuḓibaḓekanyi ho vhofholowaho; na

    c. u themendela u thomiwa ha mvelele na u ṱanganedza tshitshavha tsha mvelele kana iṅwe khoro kana dzikhoro dza tshitshavha kana zwitshavha zwa Afrika Tshipembe, hu tshi tevhedzwa mulayo wa lushaka.

2.	Khomishini I na maanḓa, sa zwi langulwaho nga mulayo wa lushaka, ane a vha a ndeme kha u kona u swikelela ndivho dzayo khulwane, zwi tshi katela, maanḓa a u monithara, u ṱoḓisisa, u funza, u ṱuṱuwedza, u eletshedza na u fha muvhigo nga ha mafhungo a kwamaho pfanelo dza zwitshavha zwa mvelele, vhurereli na luambo.
3.	Khomishini I nga ṋea muvhigo wa mafhungo afhio na afhio a welaho fhasi ha maanḓa na mishumo yayo kha Khomishini ya Pfanelo dza Vhuthu ya Afrika Tshipembe uri I ite ṱhoḓisiso.
4.	Khomishini I na maanḓa na mishumo zwo randelwaho nga mulayo wa lushaka.

### kuvhumbelwe kwa khomishini

1.	Tshivhalo tsha miraḓo ya Khomishini ya Ṱhuṱhuwedzo na Tsireledzo ya zwitshavha zwa mvelele, vhurereli na luambo na u tholiwa hayo na tshifhinga tsha u shuma ofisini tshayo, zwi fanela u randelwa nga mulayo wa lushaka.

2.	Tshivhumbeo tsha khomishini tshi tea—

    a. u vha tsho imelela nga u ṱanḓavhuwa zwitshavha zwihulwane zwa mvelele, vhurereli na luambo Afrika Tshipembe; na

    b. u sumbedza nga u ṱanḓavhuwa tshivhumbeo tsha mbeu Afrika Tshipembe.

## khomishini ya Ndinganyiso ya mbeu

### mishumo ya khomishini ya zwa Ndinganyiso ya mbeu

1.	Khomishini ya zwa Ndinganyiso ya Mbeu I tea u ṱuṱuwedza ṱhonifho ya ndinganyiso ya mbeu, u tsireledza, u bveledzisa, u tsireledza na u swikelelwa ha ndinganyiso ya mbeu.

2.	Khomishini ya zwa Ndinganyiso ya Mbeu I na maanḓa, sa vhunga I tshi laulwa nga mulayo wa lushaka, wo teaho kha u ita mishumo yayo, zwi tshi katela na maanḓa a u monithara, u ita ṱhoḓisiso, u funza, u    ṱuṱuwedza, u eletshedza na u ṋea muvhigo malugana na mafhungo a ndinganyiso ya mbeu.
3.	Khomishini ya zwa Ndinganyiso ya Mbeu I na maṅwe maanḓa na miṅwe mishumo zwo randelwaho nga mulayo wa lushaka.

## muoditha-Dzhenerala

### mishumo ya muoditha-Dzhenerala

1.	Muoditha-Dzhenerala u tea u oditha na u ṋea muvhigo malugana na mbalelano, zwitatamennde zwa gwama na ndangulo ya zwa gwama zwa—
    a. mihasho yoṱhe ya muvhuso wa lushaka na muvhuso wa vunḓu khathihi na ndaulo dza hone;

    b. mimasipala yoṱhe; na

    c. tshiimiswa tshiṅwe na tshiṅwe kana tshivhumbeo tsha zwa mbalelano zwine zwa ṱoḓiwa uri zwi odithiwe nga Muoditha-Dzhenerala nga mulayo wa lushaka na wa vunḓu.

2.	Hu tshi ḓadziswa kha mishumo yo randelwaho kha khethekanyo ṱhukhu ya (1) na musi hu tshi tevhedzwa mulayo muṅwe na muṅwe, Muoditha-Dzhenerala a nga oditha na u ṋea muvhigo nga ha mbalelano, zwitatamennde zwa gwama na ndangulo ya zwa gwama kha—

    a. tshiimiswa tshiṅwe na tshiṅwe tsho lambedzwaho nga Tshikwama tsha Mbuelo tsha lushaka kana Tshikwama tsha Mbuelo tsha Vunḓu, kana nga masipala; kana;

    b. tshiimiswa tshiṅwe na tshiṅwe tsho tendelwaho hu tshi tevhelwa mulayo ufhio kana ufhio wa u ṱanganedza tshelede I no ḓo shumiselwa zwa nnyi na nnyi.

3.	Muoditha-Dzhenerala u tea u ṋetshedza muvhigo wa odithi kha vhusimamilayo vhuṅwe na vhuṅwe vhune ha vha na dzangalelo kha u oditha, na kha maanḓalanga afhio na afhio o randelwaho nga mulayo. Mivhigo yoṱhe I fanela u anḓadzwa.
4.	Muoditha-Dzhenerala u na maṅwe maanḓa na miṅwe mishumo yo randelwaho nga mulayo wa lushaka.

### Tshifhinga tsha u shuma ofisini

1.	Muoditha-Dzhenerala u fanela u tholiwa lwa tshifhinga tsho tiwaho, tshi sa shanduki nahone tshi sa dovhololwi, tsha miṅwaha I re vhukati ha miṱanu na ya fumi.

## khomishini ya Zwa khetho

### mishumo ya khomishini ya zwa khetho

1.	Khomishini ya zwa Khetho I ḓo—
    a. langula, I tshi tevhela mulayo wa lushaka, khetho dza madzangano a vhusimamilayo a lushaka na a vunḓu na a masipala;

    b. vhona uri idzo khetho ndi khetho kwadzo dzo vhofholowaho; na u

    c.  ḓivhadza mvelelo dza khetho dzenedzo hu saathu u fhela tshifhinga tshine tsha tea u vha tsho randelwa nga mulayo wa lushaka tshine tsha ḓo vha tshi tshipfufhi u ya nga hune zwa konadzea ngaho.

2.	Khomishini ya Khetho I na maṅwe maanḓa na miṅwe mishumo yo randelwaho nga mulayo wa lushaka.

### kuvhumbelwe kwa khomishini ya khetho

1.	Khomishini ya zwa Khetho I tea u vhumbiwa nga vhathu vha si ho fhasi ha vhararu. Tshivhalo tsha miraḓo na tshifhinga tshine vha tea u vha vhe ofisini ngatsho zwi tea u randelwa nga mulayo wa lushaka.

## maanḓalanga a ḓivhusaho a laulaho zwa khasho

### maanḓalanga a khasho

1.	Mulayo wa Lushaka u tea u thoma maanḓalanga a ḓivhusaho a u langula zwa khasho, hu tshi itelwa tshitshavha, na u itela uri hu vhe na mihumbulo minzhi I imeleho tshitshavha tsha Afrika Tshipembe nga u angaredza.

## mbetshelo nga u angaredza

### u tholiwa

1.	Mutsireledzi wa Tshitshavha na miraḓo ya Khomishini iṅwe na iṅwe yo thomiwaho nga fhasi ha iyi Ndima vha tea u vha vhe vhafumakadzi kana vhanna vhane—
    a. vha vha vhadzulapo vha Afrika Tshipembe;

    b. vha vha vho tewaho nga u fara poswo yeneyo; na

    c. vha tevhedzela ṱhoḓea dziṅwe na dziṅwe dzo randelwaho nga mulayo wa lushaka.

2.	Ṱhoḓea ya Khomishini yo thomiwaho nga iyi Ndima ya u sumbedza nga u    ṱanḓavhuwa tshivhumbeo u ya nga mbeu kana lushaka tsha Afrika Tshipembe zwi tea u dzhielwa nṱha musi miraḓo I tshi tholiwa.
3.	Muoditha-Dzhenerala u tea u vha e mufumakadzi kana munna ane a vha mudzulapo wa Afrika Tshipembe, o tewaho nga

u fara poswo yeneyo. Hu tea u dzhielwa nṱha nga maanḓa nḓivho yo khetheaho, kana tshenzhemo kha zwa u oditha,

tshelede dza muvhuso nahone zwa ndaulo ya muvhuso na zwone zwi tea u dzhielwa nṱha musi hu tshi tholwa Muoditha- Dzhenerala.

2.	Phresidennde, hu tshi tevhelwa themendelo ya Buthano ḽa Lushaka, u tea u thola Mutsireledzi wa Tshitshavha, Muoditha- Dzhenerala na miraḓo ya—

    a. Khomishini ya Pfanelo dza Vhuthu ya Afrika Tshipembe;

    b. Khomishini ya Ndinganyiso ya zwa Mbeu; na

    c. Khomishini ya zwa Khetho.

3.	Buthano ḽa Lushaka ḽi tea u themendela vhathu vho—

    a. nangiwaho nga komiti ya Buthano ḽa Lushaka ḽo vhumbwaho nga tshivhalo tsha miraḓo ya madzangano oṱhe tsho imelelwaho nga u linganela kha Buthano; na

    b. vho tendiwaho nga Buthano nga ḽikumedzwa ḽo ṱanganedzwaho nga vouthu dza thikhedzo—

        i. dzi linganaho 60 tsha ḓana ya miraḓo ya Buthano, arali themendelo I ya u tholiwa ha Mutsireledzi wa Tshitshavha kana Muoditha-Dzhenerala; kana

        ii. ya vhunzhi ha miraḓo ya Buthano, arali themendelo I ya u tholiwa ha muraḓo wa Khomishini.

4.	U dzhenelela ha tshitshavha tshapo , kha u themendela zwi nga itwa sa zwe zwa lavhelelwa kha khethekanyo ya 59 (1)(a).

### u bviswa ofisini

1.	Mutsireledzi wa Tshitshavha, Muoditha-Dzhenerala kana muraḓo wa Khomishini yo thomiwaho nga fhasi ha iyi Ndima a nga bviswa ofisini yawe fhedzi nga nṱhani ha—
    a. u sa ḓifara zwavhuḓi, u balelwa u ita mushumo na u sa kona mushumo;

    b. u wanululwa malugana na izwo nga komiti ya Buthano ḽa Lushaka, na

    c. u ṱanganedzwa ha ḽikumedzwa nga Buthano ḽa uri uyo muthu a bvisiwe ofisini.

2.	Ḽikumedzwa ḽa Buthano ḽa Lushaka malugana na u bvisiwa ofisini ha—

    a. Mutsireledzi wa Tshitshavha kana Muoditha-Dzhenerala u fanela u        ṱanganedziwa nga vouthu dza thikhedzo dza mbili tshararu tsha miraḓo ya Buthano; kana

    b. Muraḓo wa Khomishini u fanela u ṱanganedziwa nga vouthu dza thikhedzo dza vhunzhi ha miraḓo ya Buthano.

3.	Phresidennde a nga—

    a. imisa muthu Iwa tshifhinganyana ofisini musi kana nga murahu ha u thoma ha u tshimbidzwa ha mishumo ya komiti ya Buthano ḽa Lushaka na u bviswa ha uyo muthu; na

    b. fanela u bvisa muthu ofisini musi ho ṱanganedzwa ḽikumedzwa nga Buthano ḽi huwelelaho uri muthu a bviswe.

# NDima ya 10

## NDauLO ya muVhusO

### Ndeme dza mutheo na milayo i vhusaho ndaulo ya muvhuso

1.	Ndaulo ya muvhuso I tea u vhuswa nga ndeme na milayo zwa demokirasi zwo katelwaho kha Ndayotewa, hu tshi katelwa na milayo I dzi tevhelaho—
    a. Hu tea u ṱuṱuwedziwa na u dzula hu na kushumele kwa tshiimo tsha nṱha tsha phrofeshinala.

    b. Hu tea u ṱuṱuwedzwa u shumiswa ha tshomedzo nga nḓila yavhuḓi nahone I sa ḓuri.

    c. Ndaulo ya Muvhuso I tea u vha yo livhanywa na mveledziso.

    d. Tshumelo dzi tea u itelwa vhathu hu si na u dzhia masia, nahone nga maitele kwao na nga nḓila yo linganelaho.

    e.  ṱhoḓea dza vhathu dzi tea u fhindulwa kana u dzhielwa nṱha, nahone vhathu vha tea u ṱuṱuwedzwa u dzhenelela kha u bveledza mbekanyamaitele.

    f. Ndaulo ya Muvhuso I tea u vha na vhuḓifhinduleli

    g. Hu tea u kombetshedziwa uri hu vhe na u sa dzumbama nga u ṋea vhathu mafhungo ane a vha a vhukuma, a swikeleleaho nahone nga tshifhinga tsho teaho.

    h. Hu tea u vha na ndangulo yavhuḓi ya vhashumi khathihi na maitele a u bveledzisa phanḓa mabuḓo avho a mishumo, u itela uri hu bveledzwe nga vhuḓalo vhukoni ha vhathu.

    i. Ndaulo ya Muvhuso I tea u vha nga nḓila ine ya vha yo imelela vhathu vhoṱhe vha Afrika Tshipembe nga u angaredza, hune maitele a u thola na ndangulo dza vhashumi zwa vha zwo thewa kha vhukoni, u sa dzhia

sia, maitele kwao, khathihi na ṱhoḓea ya u lulamisa u sa lingana zwatshifhinga tsha kale, hezwi zwi tshi khou itelwa u kona u wanavhuimeleli ho ṱanḓavhuwaho.

2.	Milayo I re afho nṱha I shuma kha—

    a. ndaulo ya sia ḽiṅwe na ḽiṅwe ḽa muvhuso;

    b. Miraḓo ya muvhuso; na

    c. mabindu a muvhuso.

3.	Mulayo wa Lushaka u tea u ita uri hu vhe na ṱhuṱhuwedzo ya ndeme na milayo zwo bulwaho kha khethekanyo ṱhukhu ya (1).
4.	U tholiwa ha vhathu vhanzhi kha ndaulo ya muvhuso hu tshi tevhelwa mbekanyamaitele a zwo ngo thivhelwa fhedzi

mulayo wa lushaka u tea u langula uhu u thola kha tshumelo ya muvhuso.

2.	Mulayo u no khou langula ndaulo ya zwa muvhuso u nga fhambanyisa vhukati ha dzisekhithara dzo fhambanaho, dzindaulo kana zwiimiswa.
3.	Lushaka na mishumo ya sekhithara dzo fhambanaho, ndaulo kana zwiimiswa zwa ndaulo ya muvhuso ndi zwithu zwo teaho u dzhielwa nṱha kha mulayo une wa langula ndaulo ya muvhuso.

### khomishini ya Tshumelo ya muvhuso

1.	Hu na Khomishini nthihi ya Tshumelo ya Muvhuso kha Riphabuḽiki.

2.	Khomishini yo ḓiimisa, nahone I tea u sa dzhia sia, I tea u shumisa maanḓa ayo na u ita mishumo yayo I si na nyofho, I sa khou itela u takadza vhaṅwe kana u dzhia sia u itela uri hu dzule hu na ndaulo yavhuḓi ya muvhuso na milayo ya phrofesheni ya vhuimo ha nṱha kha tshumelo ya muvhuso. Khomishini I fanela u langulwa nga mulayo wa lushaka.
3.	Miṅwe miraḓo ya muvhuso, nga kha vhukando kana maga a mulayo kana maṅwe vho I fanela u thusa na u tsireledza

Khomishini u khwaṱhisedza vhuḓilangi kana vhuḓiimisi hayo, u sa dzhia sia, tshirunzi na vhukoni ha Khomishini. A hu na muthu kana muraḓo wa muvhuso ane a nga dzhenelela kha mishumo ya Khomishini.

2.	Maanḓa na mishumo ya Khomishini ndi—

    a. u ṱuṱuwedza ndeme na milayo zwo ṋetshedzwaho kha khethekanyo ya 195, kha tshumelo ya muvhuso nga u angaredza;

    b. u ṱoḓisisa, u lavhelesa na u sengulusa dzangano na ndaulo, na tshumelo ya vhashumi kha tshumelo ya muvhuso;

    c. u dzinginya maga a u khwaṱhisedza kushumele kwavhuḓi nahone nga vhukoni kha tshumelo ya muvhuso;

    d. u sumbedza nḓila kha u khwaṱhisedza uri matshimbidzele a vhashumi malugana na kutholele , kusudzuluselwe/

u pfukiselwa, u gonyiswa na kupandelelwe kwa vhashumi zwi vhe zwi yelanaho na ndeme na milayo yo ṋetshedzwaho kha khethekanyo ya 195; na

	1.	u vhiga malugana na nyito na kushumele kwa mishumo yayo, hu tshi katelwa na mawanwa ane ya nga a bveledza na masia na ngeletshedzo ine ya nga I ṋea, u ṋea

ndingo ya uri ndeme na milayo zwo ṱalutshedzwaho kha khethekanyo ya 195 zwi tevhedza u swika ngafhi; na

	1.	u ya nga ha yone iṋe kana yo tou wana mbilaelo iṅwe na iṅwe—

    i. to investigate and evaluate the application of u ṱoḓisisa, na u sedzulusa khumbelo ya vhashumi na maitele a ndangulo ya tshitshavha, na u vhiga kha maanḓalanga a khorotshitumbe na vhusimamilayo ho teaho;

    ii. ṱoḓisisa mbilaelo dza vhashumi na maitele kha tshumelo ya muvhuso malugana na nyito dza tshiofisi kana u pfukwa, na u themendela vhukando kana maga a ndulamiso o teaho;

    iii. u lavhelesa na u ṱoḓisisa kutevhedzele kwa matshimbidzele kana maitele o teaho a tshumelo ya muvhuso; na

    iv. u eletshedza miraḓo ya muvhuso wa lushaka na ya vunḓu malugana na kushumele kwa vhashumeli vha tshumelo ya muvhuso, hu tshi katelwa na a u kunga vhashumi, kutholelwe, u sudzulusa, u bvisa

mushumoni, na zwiṅwe-vho zwi yelanaho na mabuḓo a mishumo ya vhashumi kha tshumelo ya muvhuso; na

	1.	u shumisa maṅwe maanḓa na u shuma mishumo yo randelwaho nga Mulayo wa Phalamennde.

> [Phara ya.(g) yo ḓadziswa nga khethekanyo ya. 3 ya Mulayo wa Khwiniso ya Vhuvhili ya Ndayotewa wa 1998.]
{:.note}

2.	Khomishini I na vhuḓifhinduleli kha Buthano ḽa Lushaka.
3.	Khomishini I tea u ṋea muvhigo luthihi nga ṅwaha u ya nga ha Khethekanyo ṱhukhu ya (4) (e)—

    a. kha Buthano ḽa Lushaka; na musi

    b. zwi tshi tevhedza mishumo yoṱhe yayo kha vunḓu, kha vhusimamilayo ha vunḓu ḽeneḽo.

4.	Khomishini I na vhakhomishinari vha 14 vhe vha tholiwa nga Phresidennde—

    a. Vhaṱanu vha vhakhomishinari vha tendelwa nga Buthano ḽa Lushaka hu tshi tevhelwa khethekanyo ṱhukhu ya (8) (a); na

    b. khomishinari muthihi muthihi wa vunḓu ḽiṅwe na ḽiṅwe o nangwaho nga Mulangavunḓu wa ḽeneḽo vunḓu hu tshi tevhelwa khethekanyo        ṱhukhu ya (8) (b).

5.	
	1.	Khomishinari o tholiwaho hu tshi tevhelwa khethekanyo ṱhukhu ya (7)    (a) u tea u vha—

		1.	o themendelwa nga komiti ya Buthano ḽa Lushaka yo vhumbwaho nga miraḓo yo linganelaho ya mahoro oṱhe o imelwaho Buthanoni; na uri

		1.	o tendelwa nga Buthano nga ḽikumedzwa ḽo ṱanganedzwaho ḽi re na vouthu dza u tikedza dza vhunzhi ha miraḓo yaḽo.

(b) Khomishinari o nangiwaho nga Mulangavunḓu wa vunḓu u tea u vha—

    i. o themendelwa nga komiti ya vhusimamilayo ha vunḓu ho vhumbiwaho nga miraḓo yo linganelaho ya mahoro oṱhe o imelwaho kha vhusimamilayo; na musi;

    ii. o tendelwa nga vhusimamilayo nga ḽikumedzwa ḽo ṱanganedzwaho ḽi re na voutu dza u tikedza dza vhunzhi ha miraḓo yahoo.

2.	Mulayo wa Phalamennde u tea u langula maitele a u thola vhakhomishinari.
3.	Khomishinari u tholelwa u shuma miṅwaha miṱanu fhedzi, ine ya nga vusuludzwa hafhu themo nthihi fhedzi, nahone u fanela u vha e mufumakadzi kana munna ane a vha—

    a. mudzulapo wa Afrika Tshipembe;na

    b. muthu o teaho nahone a re na nḓivho kana tshenzhemo kha ndaulo, kana mbetshelo dza tshumelo ya vhathu.

4.	Khomishinari a nga bviswa ofisini fhedzi—

    a. arali hu na u sa ḓifara zwavhuḓi, u sa kona kana u kundelwa u shuma;

    b. u waniwa ha zwithu izwi nga komiti ya Buthano ḽa Lushaka kana, siani ḽa khomishinari o nangiwaho nga

Mulangavunḓu wa vunḓu, nga komiti ya vhusimamilayo ha vunḓu ḽeneḽo, na

	1.	u tanganedzwa ha ḽikumedzwa nga Buthano kana vhusimamilayo ha vunḓu    ḽeneḽo, hu na vouthu dza u tikedzwa nga vhunzhi ha miraḓo u bviswa ofisini ha khomishinari.

2.	Phresidennde u fanela u bvisa khomishinari onoyo ofisini musi—

    a. ho ṱanganedzwa nga Buthano ḽikumedzwa ḽine ḽa themendela u bviswa ha khomishinari; kana

    b. nḓivhadzo yo tou ṅwalwaho nga Mulangavunḓu wa vhusimamulayo ha vunḓu honoho ya u ṱanganedza ḽikumedzwa ḽa uri khomishinari a bviswe ofisini.

3.	Vhakhomishinari vho bulwaho kha khethekanyo ṱhukhu ya (7)

(b) vha nga shumisa maanḓa na u ita mishumo ya Khomishini kha mavunḓu avho sa zwine mulayo wa lushaka wa ṱalusa zwone.

### Tshumelo ya muvhuso

1.	Nga ngomu kha ndaulo ya muvhuso hu na tshumelo ya muvhuso ya Riphabuḽiki ine ya tea u shuma, na u vhumbiwa u ya nga mulayo wa lushaka, nahone ine ya tea u shumisa mbekanyamaitele ya muvhuso wa tshenetsho tshifhinga nga nḓila I fulufhedzeaho.

2.	Milayo ya u thola kha tshumelo ya muvhuso zwi tea u langiwa nga mulayo wo lushaka. Vhashumi vha tewa nga u wana dziphesheni kwadzo sa zwine zwa languliswa zwone nga mulayo wa lushaka
3.	A hu na mushumi wa tshumelo ya muvhuso ane a ḓo dzhielwa nṱha u fhira vhaṅwe vhashumi kana ane a ḓo khethululwa nga nṱhani ha uri uyo muthu u tikedza dzangano ḽifhio na ḽifhio ḽa poḽitiki.
4.	Mivhuso ya Vunḓu I na vhuḓifhinduleli ha u kunga, u thola, u takusa, u sudzulusa na u pandela miraḓo ya tshumelo

ya muvhuso kha ndangulo dzavho kha mutheo ho sedzwa maitele a fanaho a milayo na maimo zwi shumaho kha tshumelo ya muvhuso.

# NDima ya 11

## TshumeLO DZa TsiReLeDZO

### milayo i dzi vhusaho

1.	Milayo I tevhelaho I vhusa zwa tsireledzo ya lushaka kha Riphabuḽiki—
    a. Tsireledzo ya lushaka I tea u sumbedza vhuḓikumedzeli ha vhadzulapo vhoṱhe vha Afrika Tshipembe, sa vhathu nga vhoṱhe na lushaka, ha u tshila sa vhathu vha linganaho, u tshila nga Iwa mulalo na pfano, u vhofholowa kha nyofho na u ṱoḓa, khathihi na u ṱoḓa na u tshila vhutshilo ha khwine.

    b. Vhuḓikumedzeli kha u tshila nga Iwa mulalo na zwi thivhelaho vhathu vha Afrika Tshipembe u dzhenelela kha zwa nndwa ya zwiṱhavhane kha lushaka na kha dzitshaka, nga nnḓa ha musi zwo tiwa ngauralo nga ndayotewa kana mulayo wa lushaka.

    c. Tsireledzo ya lushaka I tea u bveledzwa phanḓa hu tshi khou tevhelwa mulayo, hu tshi katelwa na mulayo wa dzitshaka.

    d. Tsireledzo ya lushaka I ḓo vha nga fhasi ha maanḓalanga a Phalamennde na a khorotshitumbe ya lushaka.

### u thomiwa, kuvhumbelwe, na vhuḓifari ha tshumelo dza tsireledzo

1.	Tshumelo ya tsireledzo ya Riphabuḽiki yo vhumbiwa nga mmbi nthihi ya vhupileli, tshumelo ya mapholisa nthihi na tshumelo iṅwe na iṅwe ya zwa vhusevhi yo thomiwaho u ya nga Ndayotewa.
    2. Mmbi ya vhupileli ndi yone mmbi ya maswole I re mulayoni kha Riphabuḽiki.

    3. Nga nnḓa ha tshumelo dza tsireledzo dzo thomiwaho u ya nga Ndayotewa, madzangano a zwiṱhavhane kana tshumelo dzo raloho zwi nga thomiwa u ya nga mulayo wa lushaka.

    4. Tshumelo dza tsireledzo dzo tea u vhumbiwa na u langiwa nga mulayo wa lushaka.

    5. Tshumelo dza tsireledzo dzi tea u shuma, na u gudisa khathihi na u ṱoḓa uri miraḓo yadzo I shume u ya nga Ndayotewa

na mulayo, zwi tshi katela mulayo wa sialala wa dzitshaka na thendelano dza dzitshaka dzi vhofhaho Riphabuḽiki.

2. A hu na muraḓo wa tshumelo ya tsireledzo ifhio kana ifhio ane a ḓo tevhedza ndaela ine ya si vhe mulayoni zwi tshi tou vha khagala.

3. A hu na tshumelo ya tsireledzo kana muraḓo ufhio na ufhio wayo, ane a nga ita mishumo yawe nga nḓila—

    a. ine ya vhaisa lutamo Iwa ḽihoro ḽa poḽotiki ḽi re mulayoni u ya nga Ndayotewa;

    b. ya u tikedza madzangalelo afhio kana afhio a ḽihoro ḽa poḽitiki.

4. U itela uri hu vhe na u tevhedzwa ha milayo ya u sa dzumba na vhuḓifhinduleli, komiti ya madzangano kana mahoro o fhambananaho ya Phalamennde, I fanela u langula tshumelo dzoṱhe dza tsireledzo nga nḓila /maitele o tiwaho nga mulayo wa lushaka kana ndaela dza Phalamennde.

## Vhupileli

### mmbi ya Vhupileli

1.	Mmbi ya vhupileli I tea u vhumbiwa na u langiwa sa mmbi ya maswole a re na Vhuḓifari havhuḓi.
2.	Ndivho khulwane ya mmbi ya vhupileli ndi u pilela na u tsireledza Riphabuḽiki, tshirunzi tsha vhupo hayo na vhathu vhayo, u ya nga ha Ndayotewa na ndayo dza mulayo wa dzitshaka u no langula u shumiswa ha mmbi.

### Vhuḓifhinduleli ha zwa poḽitiki

1.	Muraḓo wa Khabinethe u tea u vha na vhuḓifhinduleli kha zwa vhupileli.

2.	Ndi Phresidennde fhedzi ane sa ṱhoho ya maanḓalanga a lushaka, a nga tendela u shumiswa ha mmbi—

    a. kha tshumisano na tshumelo ya mapholisa;

    b. kha u pilela Riphabuḽiki, kana

    c. kha u khunyeledza mbofho ya mashango oṱhe.

3.	Musi mmbi ya vhupileli I tshi shumiswa kha mishumo ifhio na ifhio yo bulwaho kha khethekanyo ṱhukhu ya (2) Phresidennde u tea u ḓivhadza Phalamennde, nga u ṱavhanya, nahone nga vhuḓalo nga ha—

    a. zwiitisi zwa u shumiswa ha mmbi ya vhupileli,

    b. fhethu huṅwe na huṅwe hune mmbi ya khou shumiswa;

    c. tshivhalo tsha vhathu vho dzhenelelaho; na

    d. tshifhinga tsho lavhelelwaho uri mmbi I nga shumiswa ngatsho.

4.	Arali Phalamennde ya sa dzula tshifhingani tsha maḓuvha a sumbe a u thoma nga murahu ha musi mmbi ya vhupileli I tshi shumiswa sa zwo ambiwaho kha khethekanyo ṱhukhu ya (2), Phresidennde u tea u ṋea komiti mafhungo ane a ṱoḓiwa nga khethekanyo ṱhukhu ya (3) kha komiti ya u langula yo teaho.

### u khomandiwa/langiwa ha mmbi ya vhupileli

1.	Phresidennde sa ṱhoho ya khorotshitumbe ya lushaka ndi ene Mulangammbi Muhulwane wa mmbi ya vhupileli, nahone u tea u thola Mulangammbi wa vhupileli.
2.	U langa mmbi ya vhupileli hu tea u itwa u ya nga tsumbanḓila ya muraḓo wa Khabinethe a re na vhuḓifhinduleli kha zwa vhupileli, nga fhasi ha maanḓalanga a Phresidennde.

### Tshiimo tsha vhupileli ha lushaka

1.	Phresidennde, sa ene ṱhoho ya khorotshitumbe ya lushaka, a nga    ḓivhadza tshiimo tsha vhupileli ha lushaka nahone
u fanela u ḓivhadza Phalamennde nga u ṱavhanya na nga vhuḓalo malugana na—

	1.	tshiitisi tsha u ḓivhadzwa ha itsho tshiimo;
	1.	fhethu huṅwe na huṅwe hune mmbi ya vhupileli ya khou shumiswa hone; na
	1.	tshivhalo tsha vhathu vho zwi dzhenelaho.

2.	Arali Phalamennde I songo dzula musi tshiimo tsha vhupileli tshi tshi ḓivhadzwa, Phresidennde u tea u vhidza Phalamennde kha dzulo ḽi songo ḓoweleaho hu saathu fhela maḓuvha a sumbe tsho ḓivhadzwa.
3.	U ḓivhadzwa ha tshiimo tsha vhupileli hu a fhela hoṱhe nga nnḓani ha musi ho tendelwa nga Phalamennde hu saathu fhela maḓuvha a sumbe tsho ḓivhadzwa.

### Vhuṅwaleli ha vhathu zwavho vha re kha vhupileli

1.	Vhuṅwaleli ha vhathu zwavho vha re kha zwa vhupileli vhu fanela u vhumbiwa nga mulayo wa lushaka, u itela u shuma nga fhasi ha ndangulo ya muraḓo wa Khabinethe a re na vhuḓifhinduleli ha zwa vhupileli.

## mapholisa

### Tshumelo ya Tshipholisa

1.	Tshumelo ya Tshipholisa ya lushaka I tea u vhumbiwa nga nḓila ine ya    ḓo shuma kha lushaka na kha vunḓu, na kha zwa mivhuso yapo arali zwo tea.

2.	Mulayo wa lushaka u tea u thoma maanḓa na mishumo ya Tshumelo ya Tshipholisa khathihi na uri u tea u ita uri

Tshumelo ya Tshipholisa I ite mishumo yayo nga vhukoni, hu tshi dzhielwa nṱha ṱhoḓea dza vunḓu.

2.	Ndivho dza tshumelo ya tshipholisa ndi u thivhela na u ita u    ṱoḓisisa kha zwa vhuvemu, u vhona uri shango ḽi lale, khathihi na u tsireledza na u londota vhadzulapo vha Riphabuḽiki na ndaka dzavho, u tikedza na u tevhedza mulayo.

### Vhuḓifhinduleli ha zwa poḽitiki

1.	Muraḓo wa Khabinethe u tea u vha na vhuḓifhinduleli kha zwa vhupholisa, na uri u tea u ta mbekanyamaitele ya lushaka ya zwa vhupholisa nga murahu ha u kwamana na mivhuso ya vunḓu na u dzhiela nṱha    ṱhoḓea dza vhupholisa na dza vunḓu

2.	Mbekanyamaitele ya vhupholisa ya lushaka I nga ṋea mbetshelo dza mbekanyamaitele dzo fhambanaho malugana na mavunḓu o fhambanaho nga murahu ha musi ho dzhielwa nṱha ṱhoḓea dza vhupholisa dza aya mavunḓu.
3.	Vunḓu ḽiṅwe na ḽiṅwe ḽi tea—

    a. u lavhelesa vhuḓifari ha mapholisa;

    b. u langa vhukoni ha tshumelo ya tshipholisa , zwi tshi katela u        ṱanganedza mivhigo nga ha tshumelo ya tshipholisa;

    c. u ṱuṱuwedza vhushaka havhuḓi vhukati ha mapholisa na tshitshavha;

    d. u kala vhukoni ha u pholisa zwi khagala; na

    e. u kwamana na muraḓo wa Khabinethe a re na vhuḓifhinduleli kha zwa vhupholisa malugana na vhuvemu na zwa vhupholisa kha vunḓu.

4.	Khorotshitumbe ya vunḓu I na vhuḓifhinduleli ha mishumo ya vhupholisa—

    a. yo ṋetshedzwaho nga Ndima heyi;

    b. yo ṋetshedzwaho u ya nga mulayo wa lushaka; na

    c. yo avhelwaho khayo u ya nga ha mbekanyamaitele ya zwa vhupholisa ya lushaka.

5.	Uri hu itwe mishumo ye ya sumbedzwa kha khethekanyo ṱhukhu ya (3), vunḓu—

    a.  ḽi nga ṱoḓisisa, kana ḽa thola khomishini ya ṱhoḓisiso kha mbilaelo dzifhio na dziifhio ya u sa ita mishumo ya

mapholisa zwavhuḓi kana u pwashea ha vhushaka vhukati ha mapholisa na tshitshavha tshifhio kana tshifhio; na u

	1.	ḽi tea u ita themendelo kha muraḓo wa Khabinethe a re na vhuḓifhinduleli ha zwa vhupholisa.

2.	Musi ho ṱanganedzwa mbilaelo yo ḓiswaho nga khorotshitumbe ya vunḓu, dzangano ḽo ḓiimisaho nga ḽoṱhe ḽa mbilaelo dza mapholisa ḽo vhumbiwaho nga mulayo wa lushaka ḽi tea u ṱoḓisisa, vhuaḓa vhu no khou humbulelwa ha, kana mulandu we wa itwa nga muraḓo wa tshumelo ya tshipholisa kha vunḓu.
3.	Mulayo wa lushaka u fanela u ṋetshedza mutheo malugana na u thomiwa, maanḓa, mishumo na ndaulo ya tshumelo dza tshipholisa ya masipala.
4.	Komiti yo vhumbwaho nga muraḓo wa Khabinethe na miraḓo ya Khoro dza Khorotshitumbe yo sedzanaho na zwa vhupholisa I fanela u vhumbiwa u itela tshumisano yo khwaṱhaho ya tshumelo ya tshipholisa pfano yo khwaṱhaho vhukati ha masia a muvhuso.
5.	Vhusimamilayo ha vunḓu vhu nga ṱoḓa uri khomishinari wa vunḓu a    ḓivhonadze phanḓa hayo kana phanḓa ha komiti iṅwe na iṅwe u fhindula dzimbudziso.

### u langiwa ha Tshumelo ya Tshipholisa

1.	Phresidennde sa ṱhoho ya khorotshitumbe ya lushaka u tea u thola mufumakadzi kana munna uri a vhe Khomishinari wa Lushaka wa tshumelo ya tshipholisa, u itela uri a lange tshumelo ya tshipholisa.

2.	Khomishinari wa Lushaka u tea u shumisa maanḓa awe a u langa tshumelo ya tshipholisa u ya nga mbekanyamaitele ya vhupholisa ya lushaka na tsumbanḓila dza muraḓo wa Khabinethe a re na vhuḓifhinduleli kha zwa vhupholisa.
3.	Khomishinari wa Lushaka a tshi khou tendelana na khorotshitumbe ya vunḓu u tea u thola mufumakadzi kana munna uri a vhe khomishinari wa vunḓu kha vunḓu ḽeneḽo, fhedzi arali Khomishinari wa Lushaka na khorotshitumbe ya vunḓu vha kundelwa u tendelana nga ha uhu u thola, muraḓo wa Khabinethe a re na vhuḓifhinduleli kha zwa vhupholisa u ḓo tea u konanya izwi zwigwada.
4.	Vhakhomishinari vha vunḓu vha na vhuḓifhinduleli kha zwa vhupholisa kha mavunḓu avho—

    a. sa zwo randelwaho nga mulayo wa lushaka; na

    b. nga u tevhedza maanḓa a khomishinari dza lushaka u vhusa na u langula tshumelo ya tshipholisa u ya nga khethekanyo ṱhukhu ya (2).

5.	Khomishinari wa vunḓu u tea u vhiga kha vhusimamilayo ha vunḓu ṅwaha muṅwe na muṅwe nga ha vhupholisa kha

vunḓu ḽeneḽo, nahone u tea u rumela khophi ya muvhigo kha Khomishinari wa Lushaka.

2.	Arali khomishinari wa vunḓu a sa tsha vha na fulufhelo kha khorotshitumbe ya vunḓu, khorotshitumbe yeneyo I nga thoma maga o fanelaho u itela u bvisa kana u sudzulusa kana maga a ndaṱiso kha khomishinari u ya nga ha mulayo wa lushaka.

### Vhuṅwaleli ha vhathu zwavho vha re kha zwa tshipholisa

1.	Vhuṅwaleli ha vhathu zwavho kha tshumelo ya tshipholisa vhu tea u thomiwa nga mulayo wa lushaka u itela u shuma nga fhasi ha muraḓo wa Khabinethe a re na vhuḓifhinduleli kha zwa vhupholisa.

## Zwa vhusevhi

### u thomiwa na u langiwa ha tshumelo dza zwa vhusevhi

1.	Tshumelo ifhio na ifhio ya zwa vhusevhi, nga nnḓa ha ya tshipiḓa tshifhio na tshifhio tsha mmbi ya vhupileli kana tsha tshumelo ya tshipholisa I nga thomiwa fhedzi nga
Phresidennde sa ṱhoho ya khorotshitumbe ya lushaka, nahone u ya nga mulayo wa lushaka.

2.	Phresidennde sa ṱhoho ya khorotshitumbe ya lushaka u tea u thola mufumakadzi kana munna sa ṱhoho ya tshumelo ya zwa vhusevhi iṅwe na iṅwe yo thomiwaho malugana

na khethekanyo ṱhukhu ya (1) nahone u tea u vha na vhuḓifhinduleli ha poḽitiki ha u langa na u sumbedza nḓila kha iṅwe na iṅwe ya idzo tshumelo, kana u nga muraḓo wa Khabinethe uri a vhe na uho vhuḓifhinduleli.

### maanḓa, mishumo na u lavhelesa

1.	Mulayo wa lushaka u tea u langa ndivho, maanḓa na mishumo ya tshumelo dza zwa vhusevhi zwi tshi katela tshipiḓa tshiṅwe na
tshiṅwe tsha zwa vhusevhi ha mmbi ya vhupileli kana tshumelo ya tshipholisa nahone u tea u ita uri—

	1.	hu vhe na u ṱanganelana ha tshumelo dzoṱhe dza zwa vhusevhi; na
	1.	hu vhe na muthu zwawe ane a ḓo sedza kushumele kwa idzo tshumelo, ane a ḓo vha e tshipikiṱere o tholiwaho nga Phresidennde sa ṱhoho ya khorotshitumbe ya lushaka hu na thendelo nga ḽikumedzwa ḽo    ṱanganedziwaho ya Buthano ḽa Lushaka hu na voutdu dza u tikedza dzi si ho fhasi ha mbili tshararu tsha miraḓo yaḽo.

# NDima ya 12

## VhaRaNGaphaNḒa Vha ZWa siaLaLa

### u ṱanganedza

1.	Zwiimiswa, tshiimo na mushumo wa mahosi zwi a ṱanganedzwa, u ya nga mulayo wa sialala, hu tshi tevhedzwa Ndayotewa.

2.	Khoro ya musanda ine ya tevhela maitele a mulayo wa sialala nahone I nga isa phanḓa na u shuma I tshi tevhela mulayo muṅwe na muṅwe u no khou shuma khathihi na nḓowelo, hu tshi katelwa khwiniso kha, kana u fheliswa ha mulayo wonoyo kana ’maitele eneo.
3.	Khothe dzi tea u shumisa mulayo wa sialala musi uyo mulayo u tshi khou shuma, dzi tshi tevhela Ndayotewa na mulayo muṅwe na muṅwe une wa shumana fhedzi na zwa mulayo wa zwa sialala.

### mishumo ya vharangaphanḓa vha sialala

1.	Mulayo wa lushaka u nga ita uri hu vhe na mishumo ya vhurangaphanḓa ha sialala sa tshiimiswa kha vhupo hawo kha mafhungo a kwamaho zwitshavha zwapo.

2.	U shumana na mafhungo a kwamanaho na zwa vhurangaphanḓa ha zwa sialala, mishumo ya vharangaphanḓa vha sialala, na maitele a zwitshavha vha tshi tevhedzela milayo ya sialala—

    a. mulayo wa lushaka kana wa vunḓu, u nga ita uri hu vhe na u thomiwa ha nnḓu dza vharangaphanḓa vha sialala, nahone

    b. mulayo wa lushaka u nga thoma khoro dza vharangaphanḓa vha sialala.

# NDima ya 13

## GWama

mafhungo a zwa Gwama nga u tou angaredza

### Tshikwama tsha mbuelo tsha Lushaka

1.	Hu na Tshikwama tsha Mbuelo tsha Lushaka tshine khatsho tshelede yoṱhe yo ṱanganedzwaho nga muvhuso wa lushaka ya ḓo badelwa khatsho, nga nnḓa ha tshelede yo siwaho nnḓa zwi tshi pfesesea nga Mulayo wa Phalamennde.

2.	Tshelede I nga bviswa kha Tshikwama tsha Mbuelo tsha Lushaka fhedzi—

    a. hu tshi tevhedzwa mukovho u ya nga ha Mulayo wa Phalamennde; kana

    b. sa ine ya ḓo bviswa kha Tshikwama tsha Mbuelo tsha Lushaka musi zwo tiwa nga u ralo u ya nga ha Ndayotewa kana Mulayo wa Phalamennde.

3.	Mukovhe wa vunḓu u linganaho wa mbuelo yo kuvhanganywaho nga lushaka u ḓo bviswa kha Tshikwama tsha Mbuelo ya Lushaka.

> [Ḓuvha ḽa u thoma u shumisa khethekanyo ya. 213: 1 Phando 1998.]
{:.note}

### mikovhe na u ṋewa ha mbuelo nga nḓila ya ndingano

1.	Mulayo wa Phalamennde u tea u ita uri hu vhe na—
    a. u kovhekanywa ha mbuelo yo kuvhanganywa nga masia a muvhuso wa lushaka, a vunḓu na a muvhuso wapo nga nḓila ya ndingano;

    b. u tiwa ha mukovhe wa vunḓu ḽiṅwe na ḽiṅwe nga nḓila ya ndingano ya mukovhe wa mbuelo wa vunḓu; na

    c. huṅwe u ṋetshedzwa ha mukovhe kha vunḓu, muvhuso wapo kana masipala u bvaho kha mukovhe wa mbuelo wa muvhuso wa lushaka, na nyimele dziṅwe na dziṅwe dzine ṋetshedzo dzenedzo dza ḓo itwa nga fhasi hadzo.

2.	Mulayo une wa khou ambiwa kha khethekanyo ṱhukhu ya (1) u nga phasiswa fhedzi arali ho sedzwa mivhuso ya mavunḓu, muvhuso wapo wo dzudzanywaho nahone Khomishini ya zwa Gwama I tea u vha yo kwamiwa, nahone ho dzhielwa nṱha themendelo dziṅwe na dziṅwe dza Khomishini—

    a. madzangalelo a lushaka;

    b. mbetshelo iṅwe na iṅwe ine ya ḓo itwa malugana na zwikolodo zwa lushaka na dziṅwe mbofho dza lushaka;

    c.  ṱhoḓea na madzangalelo a muvhuso wa lushaka u ya nga maimo a ndivho

    d.  ṱhoḓea dza u vhona uri mavunḓu na masipala vha a kona u        ṋetshedza tshumelo dza mutheo na u ita mishumo ye vha ṋewa yone;

    e. vhukoni ha zwa ndangulo ya tshelede ya mavunḓu na masipala;

    f.  ṱhoḓea dza u bveledzisa phanḓa na dziṅwe vho dza mavunḓu, muvhuso wapo na masipala;

    g. phambano dza zwa ikonomi nga ngomu kha mavunḓu na vhukati ha mavunḓu;

    h. mbofho dza mavunḓu na masipala u ya nga ha mulayo wa lushaka,

    i. lutamo Iwa mukovhe wa mbuelo nga nḓila I linganaho nahone yo lavhelelwaho,

    j.  ṱhoḓea ya u fhindula nga mbofholowo kha zwa shishi kana ṱhoḓea dziṅwe dza tshifhinganyana na zwiṅwe zwiitisi u ya nga ndivho ya maimo.

> [Ḓuvha ḽa u thoma u shumisa khethekanyo ya . 214: 1 Phando 1998.]
{:.note}

### migaganyagwama ya Lushaka na ya Vunḓu na ya masipala

1.	Migaganyagwama ya lushaka, vunḓu na masipala na maitele a mugaganyagwama zwi fanela u ṱuṱuwedza u vha khagala, vhuḓifhinduleli na ndangulo yavhuḓi ya tshelede ya ikonomi, zwikolodo na sekhithara ya muvhuso.

2.	Mulayo wa lushaka u tea u randela—

    a. tshivhumbeo tsha migaganyagwama ya lushaka, mavunḓu na masipala;

    b. tshifhinga tshine migaganyagwama ya lushaka kana ya vunḓu ya ḓo vhewa ṱafulani; nahone

    c. migaganyagwama kha sia ḽiṅwe na ḽiṅwe ḽa muvhuso I tea u sumbedza hune mbuelo ya bva hone na nḓila ine

zwibviswa zwo dzinginywaho zwa ḓo tevhedza mulayo wa lushaka.

2.	Migaganyagwama kha sia ḽiṅwe na ḽiṅwe ḽa muvhuso I tea u vha na—

    a. nyanganyelo dza mbuelo na zwibviswa dzi tshi fhambanyisa vhukati ha tshelede I re hone na zwibviswa zwa zwino; nahone

    b. madzinginywa a u lambedza ṱhahelelo I no khou lavhelelwa kha tshifhinga tshine tsha khou itelwa khumbelo; nahone

    c. tsumbedzo ya ndivho malugana na u koloda na zwiṅwe zwivhumbeo zwa milandu ya muvhuso zwine zwa ḓo gonyisa zwikolodo zwa muvhuso kha ṅwaha u tevhelaho.

> [Ḓuvha ḽa u thoma u shumisa khethekanyo ya. 215: 1 Phando 1998.]
{:.note}

### Ndaulo ya Vhufaragwama

1.	Mulayo wa lushaka u tea u ta tshikwama tsha lushaka na u randela maga u khwaṱhisedza uri hu vhe na u bvela khagala na u thoma u kona u langula zwibviswa kha sia ḽiṅwe na ḽiṅwe ḽa muvhuso nga u thoma—
    a. maitele a tendiwaho a muvhalelano nga u angaredza;

    b. u vhekanya zwibviswa zwi fanaho;na

    c. maitele na maimo zwi fanaho zwa vhufaragwama.

2.	Vhufaragwama ha lushaka vhu tea u kombetshedza u tevhelwa ha maga o thomiwaho u ya nga khethekanyo ṱhukhu ya (1), nahone vhu nga imisa u pfukiselwa ha zwikwama kha muraḓo wa muvhuso arali muraḓo wa muvhuso wonoyo

a wanala a tshi khou bvela phanḓa na u pfuka kana u sa tevhedzela maga eneo.

> [Khethekanyo ṱhukhu ya. (2) yo imelwa nga khethekanyo ya. 5 (a) ya Mulayo wa Khwiniso ya Vhusumbe ya Ndayotewa wa 2001.]
{:.note}

2.	Tsheo ya u imisa u dzheniswa ha tshelede ine ya khou kolodwa vunḓu u ya nga khethekanyo ṱhukhu ya 214 (b) I nga dzhiiwa fhedzi kha nyimele dzo bulwaho kha khethekanyo ṱhukhu ya (2) nahone—

    a. a I nga imisi u dzheniswa ha tshelede lwa tshifhinga tshi fhiraho maḓuvha a 120; na uri

    b. i nga itiwa nga u ṱavhanya, fhedzi I ḓo fhela nga yoṱhe u bva murahu, nga nnḓa ha musi zwo tendelwaho nga Phalamennde, I tshi tevhela maitele a fanaho na o thomiwaho nga khethekanyo ya 76        (1), na u randelwa

nga milayo na ndaela yo ṱanganelaho ya Phalamennde. Maitele aya a fanelau vha o fhela hu saathu fhela maḓuvha a 30 u bva ḓuvha ḽe vhufaragwamaha lushaka ha dzhia tsheo.

> [Khethekanyo ṱhukhu ya. (3) yo khwiniswa nga khethekanyo ya. 5 (b) ya Mulayo wa Khwiniso ya Vhusumbe ya Ndayotewa wa 2001.]
{:.note}

2.	Phalamennde I nga vusuludza tsheo ya u imisa u dzhenisa tshelede Iwa tshifhinga tshi sa fhiriho maḓuvha a 120 nga tshifhinga tshithihi, hu tshi tevhelwa maitele o thomiwaho u ya nga khethekanyo ṱhukhu ya (3).
3.	Phanḓa ha musi Phalamennde I tshi nga tendela kana u vusuludza tsheo ya u imisa u dzheniswa ha tshelede kha vunḓu—

    a. Muoditha-Dzhenerala u tea u ṋea muvhigo kha Phalamennde; na

    b. vunḓu ḽi tea u ṋewa tshifhinga tsha u ḓiimelela kha u pomokwa na u vhea mafhungo aḽo phanḓa ha komiti.

### u wana

1.	Musi muraḓo wa muvhuso kha sia ḽa muvhuso ḽa lushaka, ḽa vunḓu na    ḽapo, kana tshiimiswa tshiṅwe na tshiṅwe tsho
sumbedzwaho kha mulayo wa lushaka, thendelano dza ndaka kana tshumelo, u fanela u ita ngauralo hu tshi khou tevhedzwa sisiṱeme ine ya vha kwayo, nga ndinganyiso, u vha khagala, na u sa ḓura.

2.	Khethekanyo ṱhukhu ya (1) a I thivheli muraḓo wa muvhuso kana zwiimiswa zwo bulwaho kha khethekanyo ṱhukhu yeneyo u thoma u shumisa mbekanyamaitele ya u wana ine ya ṋetshedza—

    a. khethekanyo ya zwine zwa takaleleswa hu tshi ṋetshedzwa dzikonṱiraka; na

    b. tsireledzo kana mveledziso ya vhathu, kana zwigwada zwa vhathu, vhe vha vha vha sa dzhielwi nṱha kale zwi tshi khou itiswa nga tshiṱalula tshi si kwatsho.

3.	Mulayo wa lushaka u tea u randela mutheo une khawo mbekanyamaitele yo bulwaho kha khethekanyo ṱhukhu ya (2) ya tea u shumiswa.

> [Khethekanyo ṱhukhu ya. (3) yo imelwa nga khethekanyo ya. 6 ya Mulayo wa Khwiniso ya Vhusumbe ya Ndayotewa wa 2001.]
{:.note}

### u ḓivhofha ha muvhuso

1.	Muvhuso wa lushaka, muvhuso wa vunḓu kana wapo u nga ita khadzimiso fhedzi arali phulufhedziso I tshi yelana na nyimele dziṅwe na dziṅwe dzo bulwaho kha mulayo wa lushaka.

2.	Mulayo wa lushaka wo buliwaho kha khethekanyo ṱhukhu ya (1) u nga phasiswa nga murahu ha musi themendelo dza Khomishini ya zwa Tshelede dzo no sedzuluswa.
3.	Kha ṅwaha muṅwe na muṅwe, muvhuso u tea u anḓadza muvhigo wa phulufhedziso dze wa ṋea.

> [Ḓuvha ḽa u thoma u shumisa khethekanyo ya . 218: 1 Phando 1998.]
{:.note}

### muholo wa vhathu vho faraho poswo dza muvhuso

1.	Mulayo wa Phalamennde u tea u thoma mutheo wa u ta—
    a. Miholo, magavhelo na mbuelo dza miraḓo ya Buthano ḽa Lushaka, vhurumiwa ha tshoṱhe kha Khoro ya Lushaka ya Mavunḓu, miraḓo ya Khabinethe, Vhathusa-Minisṱa, vharangaphanḓa vha sialala, na miraḓo ifhio na ifhio ya vharangaphanḓa vha zwa sialala ; na

    b. u guma ha u elwa ha miholo, magavhelo kana mbuelo zwa miraḓo ya vhusimamilayo ha vunḓu, miraḓo ya khorotshitumbe na miraḓo ya Khoro dza Masipala dza zwigwada zwo fhambanaho.

2.	Mulayo wa lushaka u tea u thoma khomishini I ḓivhusaho ine ya ḓo ita themendelo malugana na miholo, magavhelo na mbuelo zwo sumbedzwaho kha khethekanyo ṱhukhu ya (1).
3.	Phalamennde I nga phasisa mulayo wo sumbedzwaho kha khethekanyo    ṱhukhu ya (1) fhedzi nga murahu ha musi yo sedzulusa themendelo dza khomishini yo thomiwaho u ya nga khethekanyo ṱhukhu ya (2).
4.	Khorotshitumbe ya Lushaka, ya vunḓu, masipala kana maanḓalanga afhio na afhio o teaho a nga shumisa mulayo wa lushaka wo bulwaho kha khethekanyo ṱhukhu ya (1) fhedzi nga murahu ha musi yo sedzulusa themendelo dza khomishini yo thomiwaho u ya nga khethekanyo ṱhukhu ya (2).
5.	Mulayo wa lushaka u tea u thoma mitheo malugana na u ta miholo, magavhelo na mbuelo dza vhahaṱuli, Mutsireledzi wa Tshitshavha, Muoditha Dzhenerala, na miraḓo ya khomishini ifhio na ifhio yo tiwaho kha Ndayotewa, zwi tshi katela na maanḓalanga a zwa khasho o bulwaho kha khethekanyo ya 192.

## khomishini ya Gwama

### u thomiwa na mishumo

1.	Hu na khomishini ya zwa Tshelede ya Riphabuḽiki ine ya ita themendelo dzo lavhelelwaho kha iyi Ndima, kana kha mulayo wa lushaka kha Phalamennde, vhusimamilayo ha vunḓu na maanḓalanga afhio na afhio o tiwaho nga mulayo wa lushaka.

2.	Khomishini yo ḓiimisa nahone I tea fhedzi u tevhedzela Ndayotewa na mulayo, nahone I tea u sa dzhia masia.
3.	Khomishini I tea u shuma I tshi tevhedza Mulayo wa Phalamennde, nahone kha u ita mishumo yayo, I tea u dzhiela

nṱha zwiitisi zwoṱhe zwo teaho, hu tshi katelwa zwo bulwaho kha khethekanyo ya 214(2).

### u vhewa ha miraḓo na tshifhinga tsha ofisi

1.	Khomishini yo vhumbiwa nga vhafumakadzi na vhanna vha tevhelaho vho vhewaho nga Phresidennde sa ṱhoho ya khorotshitumbe ya lushaka—
    a. Mudzulatshidulo na muthusa-mudzulatshidulo;

    b. vhathu vhararu vho nangiwaho, nga murahu ha vhukwamani na Vhalangavunḓu, vha tshi bva kha mutevhe wo dzudzanywaho u ya nga maitele o randelwaho nga mulayo wa lushaka,

    c. vhathu vhavhili vho nangiwaho, nga murahu ha vhukwamani na muvhuso wapo wo dzudzanywaho vha tshi bva kha mutevhe wo dzudzanywaho u ya nga maitele o randelwaho nga mulayo wa lushaka, na

    d. vhathu vhaṅwe vhavhili.

> [Khethekanyo ṱhukhu ya. (1) yo imelwa nga khethekanyo ya. 2 ya Mulayo wa Khwiniso ya Vhuṱanu ya Ndayotewa wa 1999] na u imelwa nga khethekanyo ya. 7(a) ya Mulayo wa Khwiniso ya Vhusumbe ya Ndayotewa wa 2001.]
{:.note}

(1A) Mulayo wa Lushaka wo bulwaho kha khethekanyo ṱhukhu ya (1) u fanela u tendela u dzhenelela ha—

(a) Vhalangavunḓu kha u dzudzanywa ha mutevhe wo bulwaho kha khethekanyo    ṱhukhu ya (1) (b); na

(b) muvhuso wapo wo dzudzanywaho kha u dzudzanya mutevhe wo bulwaho kha khethekanyo ṱhukhu ya (1) (c).

> [Khethekanyo ṱhukhu ya. (1A) yo dzheniswa nga khethekanyo ya. 7 (b) ya Mulayo wa Khwiniso ya Vhusumbe ya Ndayotewa wa 2001.]
{:.note}

2.	Miraḓo ya Khomishini vha tea u vha vha na vhukoni ho teaho.
3.	Miraḓo i shuma lwa tshifhinga tsho tiwaho nga mulayo wa lushaka. Muphuresidennde a nga bvisa muraḓo ofisini zwi tshi itiswa nga u sa    ḓifara zwavhuḓi, u kundelwa kana u sa kona u ita mushumo.

### mivhigo

1.	Khomishini I tea u ṋea muvhigo tshifhinga tshoṱhe kha Phalamennde na kha vhusimamilayo ha vunḓu.

## bannga ya Vhukati

### u thomiwa

1.	Bannga Khulwane ya Afrika Tshipembe ndi yone bannga ya vhukati ya Riphabuḽiki nahone I langulwa hu tshi tevhedzwa Mulayo wa Phalamennde.

### Ndivho khulwane

1.	Ndivho khulwane ya Bannga Khulwane ya Afrika Tshipembe ndi ya u tsireledza ndeme ya tshelede ya Riphabuḽiki u itela nyaluwo ya tshifhinga tshoṱhe nahone yo Iinganelaho ya ikonomi kha Riphabuḽiki.
2.	Bannga Khulwane ya Afrika Tshipembe, musi I tshi khou bveledza ndivho dzayo khulwane, I tea u ita mishumo yayo nga yoṱhe I sa ofhi tshithu, I sa shumeli vhathu vhane ya tama vhone fhedzi kana u khethulula vhaṅwe vhathu, fhedzi, hu tea u vha na u kwamana tshifhinga tshoṱhe vhukati ha bannga na muraḓo wa Khabinethe a re na vhuḓifhinduleli kha mafhungo a tshelede ya lushaka.

### maanḓa na mishumo

1.	Maanḓa na mishumo ya Bannga Khulwane ya Afrika Tshipembe ndi ayo e u bva kale na kale a shumiswaho na u itwa nga bannga dza vhukati, nahone maanḓa na mishumo zwi tea u tiwa nga nga Mulayo wa Phalamennde, nahone maanḓa a tea u shumiswa na mishumo I tea u itwa u ya nga nyimele dzo randelwaho u ya nga Mulayo wonoyo.

## mafhungo a zwa masheleni apo na a vunḓu

### Zwikwama zwa mbuelo zwa Vunḓu

1.	Hu na Tshikwama tsha Mbuelo tsha Vunḓu kha vunḓu ḽiṅwe na ḽiṅwe tshine tshelede dzoṱhe dzo waniwaho nga muvhuso wa vunḓu dza ḓo tea u badelwa khatsho, nga nnḓa ha tshelede dzo siwaho nnḓa zwi tshi pfesesea u ya nga Mulayo wa Phalamennde.

2.	Tshelede I nga bviswa kha Tshikwana tsha Mbuelo tsha Vunḓu fhedzi—

    a. hu tshi tevhedzwa mukovho u ya nga Mulayo wa vunḓu; kana

    b. i tshi tou bviswa u bva kha Tshikwama Tsha Mbuelo tsha Vunḓu, arali Ndayotewa kana Mulayo wa vunḓu u tshi ta ngauralo.

3.	Mbuelo yo kovhelwaho nga kha muvhuso wapo kha iḽo vunḓu hu tshi tevhedzwa khethekanyo ya 214 (1) I vha I tshi bva kha Tshikwama tsha Mbuelo tsha Vunḓu.
4.	Mulayo wa Lushaka u nga ta mutheo une khawo—

    a. Mulayo wa Vunḓu u nga ṋea maanḓa a u bvisa tshelede hu tshi tevhedzwa khethekanyo ṱhukhu ya (2) (b) thwii u bva kha Tshikwama tsha Mbuelo tsha Vunḓu; na

    b. mbuelo yo ṋetshedzwaho nga kha vunḓu kha muvhuso wapo hu tshi tevhedzwa khethekanyo ṱhukhu ya (3) I fanela u badelwa masipala henefho kha Vunḓu.

> [Khethekanyo ṱhukhu ya. (4) yo ḓadziswa nga khethekanyo ya. 8 ya Mulayo wa Khwiniso ya Vhusumbe ya Ndayotewa wa 2001.]
{:.note}

> [Ḓuvha ḽa u thoma u shumisa khethekanyo ya. 226: 1 Phando 1998.]
{:.note}

### Zwiko zwa lushaka zwa tshikwama tsha vunḓu na tsha muvhuso wapo

1.	Muvhuso wapo na vunḓu ḽiṅwe na ḽiṅwe—
    a. zwi tea u wana mukovhe u linganaho wa mbuelo yo kuvhanganywaho nga lushaka u itela u kona u ṋetshedza tshumelo dza ndeme na u ita mishumo ye ya I ṋewa; na uri

    b. i nga kona u wana miṅwe mikovhe u bva kha mbuelo ya muvhuso wa lushaka, hu si na kana hu na zwithu zwine zwa tea u itiwa u thoma.

2.	Mbuelo ya nyengedzedzo yo waniwaho u bva kha mavunḓu kana masipala I nga si kone u fhungudzwa kha mukovhe wadzo u bvaho kha lushaka, kana u bva kha mikovhe ye ya

I ṋewa u bva kha mbuelo ye ya I ṋewa u bva kha mbuelo ya muvhuso wa lushaka. Nga ndingano, a hu na vhuḓifhinduleli kha muvhuso wa lushaka ha u lifhela vunḓu kana masipala a sa koniho u ita mbuelo dzi tshimbilelanaho na vhukoni havho ha u kona u lambedza nga tshelede ya mithelo na mitheo ya muthelo.

2.	Mukovhe wa vunḓu nga ndingano wo kuvhanganywaho nga lushaka u tea u sudzuluselwa kha vunḓu nga u ṱavhanya nahone u songo fhungudzwa, nga nnḓa ha musi arali u

sudzuluswa ho imiswa hu tshi tevhedzwa khethekanyo ya 216.

2.	Vunḓu ḽi tea u ḓiitela tshomedzo dzine ḽa dzi ṱoḓa u ya nga ha mbetshelo ya ndayotewa ya vunḓu, zwine zwa vha

nyengedzedzo ya ṱhoḓea dzo lavhelelwaho kha Ndayotewa.

> [Ḓuvha ḽa u thoma u shumisa khethekanyo ya. 227: 1 Phando 1998.]
{:.note}

### mithelo ya vunḓu

1.	Vhusimamilayo ha vunḓu vhu nga ṋea ndaela ya uri hu badelwe—
    a. mithelo, dziḽevi na miṅwe mithelo nga nnḓa ha mithelo ya mbuelo, mithelo (VAT), mithelo ya thengiso, khathihi na mithelo ya ndaka na ya zwibveledzwa zwo ṱunḓiwaho zwi tshi bva nnḓa na zwo rengiselwaho nnḓa; na u

    b. mithelo I eḓanaho ya tshelede yo badelwaho nga nṱha ha tshelede yo ḓoweleaho kha tshiimo tsha muthelo muṅwe na muṅwe, ḽevi kana mithelo yo kombetshedzwaho nga mulayo wa lushaka, nga nnḓa ha mithelo ya khamphani, muthelo (VAT), mithelo ya ndaka kana ya zwibveledzwa zwo ṱunḓiwaho zwi tshi bva nnḓa na zwo rengiselwaho nnḓa.

> [Phara ya (b) yo imelwa nga khethekanyo ya. 9 ya Mulayo wa Khwiniso ya Vhusumbe ya Ndayotewa wa 2001.]
{:.note}

2.	Maanḓa a vhusimamilayo ha vunḓu a u kombetshedza mithelo, dziḽevi , miṅwe mithelo na dziṅwe mbadelo dzo ingwaho kha tshelede yo    ḓoweleaho—

    a. ha nga ḓo shumiswa nga nḓila ine zwa nga tshinyadza mbekanyamaitele dza ikonomi ya lushaka, nyito dza zwa ikonomi kha mikano yoṱhe ya vunḓu kana u tshimbidzwa ha thundu shangoni, tshumelo, tshelede kana zwa mishumo; na

    b. a tea u langulwa nga Mulayo wa Phalamennde une wa nga phasiswa fhedzi nga murahu ha u sedzuluswa ha themendelo ya Khomishini ya zwa Masheleni.

> [Ḓuvha ḽa u thoma u shumisa khethekanyo ya. 228: 1 Phando 1998.]
{:.note}

### maanḓa a zwa masheleni a masipala na mishumo

1.	Hu tshi tevhedzwa khethekanyo ṱhukhu ya (2), (3), na (4), masipala a nga ṋea ndaela ya uri—
    a. hu badelwe mithelo ya ndaka na dziṅwe mbadelo dzo ingwaho kha mbadelo dzo ṋetshedzwaho nga kana ho imelwa masipala; na

    b. arali zwo tendelwa nga ndayotewa ya lushaka, miṅwe mithelo, dziṅwe dziḽevi na miṅwe mithelo na mithelo yo teaho muvhuso wapo kana kha khethekanyo ya muvhuso wapo une masipala a wela khayo, fhedzi a hu na masipala ane a nga ṋea ndaela ya uri hu badelwe muthelo wa mbuelo, muthelo (VAT), muthelo wa thengiso wa u angaredza kana wa zwibveledzwa zwo ṱunḓiwaho zwi tshi bva nnḓa na zwo rengiselwaho nnḓa.

2.	Maanḓa a masipala a u kombetshedza kana u ṋea ndaela ya u badela mithelo, mbadelo kha tshelede ya mbadelo dza tshumelo dzo ṋewaho nga (kana) ho imelwa masipala, kana miṅwe mithelo, mbadelo na mithelo ya zwibveledzwa zwi bvaho nnḓa—

    a. a nga si shumiswe nga nḓila ine ya nga kundisa mbekanyamaitele dza ikonomi dza Lushaka, nyito

dza ikonomi kha mikano yoṱhe ya masipala, kana u tshimbidzwa ha thunduya lushaka, tshumelo, tshelede kana mushumo; na uri

	1.	zwi fanela u langulwa nga mulayo wa lushaka.

2.	Arali vhomasipala vhavhili vhe na maanḓa a fanaho kha zwa masheleni kha vhupo vhu fanaho, hu fanela u vhekanywa nḓila ine ya ḓo ita uri hu fhandekanywe maanḓa na mishumo hu tshi tevhedzwa mulayo wa lushaka. U fhandekanya uhu hu nga itiwa musi ho no dzhielwa nzhele zwi tevhelaho—

    a.  ṱhoḓea ya u tevhedza milayo yo teaho ya mithelo.

    b. Maanḓa na mishumo yo itwaho nga masipala muṅwe na muṅwe.

    c. Vhukoni ha masipala muṅwe na muṅwe ha u bveledza mbuelo kana ’masheleni.

    d. Vhukoni ha u gonyisa mithelo, mbadelo na mishumo.

    e. Ndinganyo.

3.	A hu na zwine kha ino khethekanyo zwa thivhela u kovhekana ha mbuelo yo wanalaho u ya nga ha khethekanyo ino vhukati ha vhomasipala vhane vha vha na maanḓa kha zwa masheleni na mishumo fhethu huthihi.
4.	Mulayo wa lushaka wo lavhelelwaho kha khethekanyo ino u nga kona u phasiswa fhedzi nga murahu ha musi muvhuso wapo wo dzudzanywaho na Khomishini ya zwa Masheleni zwo kwamiwa nahone ho dzhielwa nzhele themendelo dza Khomishini.

> [Ḓuvha ḽa u thoma u shumisa khethekanyo ya. 229: 1 Phando 1998.]
{:.note}

### khadzimiso dza Vunḓu

1.	Vunḓu ḽo tendelwa u gonyisa khadzimiso u itela tshelede ya u shumisa kana u shumisa zwino hu tshi tevhedzwa mulayo wa lushaka, fhedzi khadzimiso dza u shumisa zwino dzi nga gonyiswa fhedzi musi zwo tea u itela u fhungudza kana u fhelisa phambano nga ṅwaha wonoyo wa muvhalelano.

2.	Mulayo wa lushaka wo bulwaho kha khethekanyo ṱhukhu ya

    1. u nga phasiswa fhedzi nga murahu ha musi ho dzhielwa nṱha themendelo dziṅwe na dziṅwe dza Khomishini ya zwa Masheleni.

> [Khethekanyo ya. 230 yo imelwa nga khethekanyo ya. 10 ya Mulayo wa Khwin- iso ya Vhusumbe ya Ndayotewa wa 2001.]
{:.note}

> [Ḓuvha ḽa u thoma u shumisa khethekanyo ya. 230: 1 Phando 1998.]
{:.note}

### khadzimiso dza masipala

230A. (1) Khoro ya Masipala musi I tshi tevhedza mulayo wa lushaka I nga—

(a) gonyisa khadzimiso u itela masheleni a u shumisa kana a u shumisa zwino, fhedzi khadzimiso dza masheleni a u

shumisa zwino dzi nga gonyiswa fhedzi musi zwi tshi khou itelwa u u fhelisa kana u fhungudza phambano nga ṅwaha wonoyo wa muvhalelano; na

(a) ḓivhofha na Khoro I ḓaho kha u shumisa maanḓalanga a vhusimamilayo hayo na Khorotshitumbe kha u wana khadzimiso na vhubindudzi I tshi itela masipala.

    1. Mulayo wa lushaka wo bulwaho kha khethekanyo ṱhukhu ya (1) u nga shumiswa fhedzi arali ho dzhielwa nṱha na themendelo dza Khomishini ya zwa Masheleni.

> [Khethekanyo ya. 230A yo dzheniswa nga khethekanyo ya. 17 ya Mulayo wa Khwiniso ya Vhurathi ya Ndayotewa wa 2001.]
{:.note}

# NDima ya Vhu 14

## mbeTsheLO NGa u aNGaReDZa mulayo wa dzitshaka

### Thendelano dza dzitshaka

1.	Nyambedzano na u sainwa ha thendelano dzoṱhe dza dzitshaka ndi vhuḓifhinduleli ha khorotshitumbe ya lushaka.

2.	Thendelano ya dzitshaka dzoṱhe I vhofha Riphabuḽiki fhedzi nga murahu ha musi yo themendelwa nga ḽikumedzwa kha Buthano ḽa Lushaka na Khoro ya Lushaka ya Mavunḓu, nga nnḓa ha musi I thendelano yo bulwaho kha khethekanyo ṱhukhu ya (3).
3.	Thendelano ya dzitshaka ya tshivhumbeo tsha thekheniki, ndaulo kana khorotshitumbe, kana thendelano I sa ṱoḓi themendelo kana u tendelwa, yo dzhenelwaho nga khorotshitumbe ya lushaka, I vhofha Riphabuḽiki hu si na thendelo ya Buthano ḽa Lushaka na Khoro ya Lushaka ya Mavunḓu, fhedzi I tea u vhewa ṱafulani kha Buthano na kha Khoro hu tshee na tshifhinga tshi pfeseseaho.
4.	Thendelano iṅwe na iṅwe ya dzitshaka I vha mulayo wa Riphabuḽiki musi I tshi phasiswa u vha mulayo nga mulayo wa lushaka, fhedzi mbetshelo ine ya shuma nga yone ine ya

thendelano ye ya tendelwa nga Phalamennde ndi mulayo kha Riphabuḽiki nga nnḓa ha musi zwi sa yelani na Ndayotewa kana Mulayo wa Phalamennde.

2.	Riphabuḽiki I vhofhwa nga thendelano dza dzitshaka dze dza vha dzi tshi vhofha Riphabuḽiki musi Ndayotewa I tshi thoma u shuma.

### mulayo wa sialala wa dzitshaka

1.	Mulayo wa sialala wa dzitshaka ndi mulayo kha Riphabuḽiki nga nnḓa ha musi u sa yelani na Ndayotewa kana Mulayo wa

### Tshumiso ya mulayo wa dzitshaka

1.	Musi hu tshi ṱalutshedzwa mulayo wa vhusimamilayo, khothe iṅwe na iṅwe I tea u takalela ṱhalutshedzo iṅwe na iṅwe I pfalaho ya mulayo ine ya yelana na mulayo wa dzitshaka dzoṱhe kha
ṱhalutshedzo iṅwe na iṅwe ine ya si anane na mulayo wa dzitshaka dzoṱhe.

## maṅwe mafhungo

### Thendelo nzwiwa dza pfanelo

1.	U itela u ombedzela mvelele ya demokirasi, yo thomiwaho nga ino Ndayotewa, Phalamennde I nga shumisa thendelo nzwiwa dza pfanelo dzi yelanaho na mbetshelo dza Ndayotewa.

### pfanelo dza vhathu dza u kona u ḓiitela muvhuso une vha funa

1.	Pfanelo ya vhathu vha Afrika Tshipembe vhoṱhe ya u kona u ḓiitela muvhuso une vha funa, sa zwe zwa sumbedziswa zwone kha Ndayotewa, a zwi thivheli kha uyu mutheo wa iyi pfanelo, u ṱanganedza muhumbulo wa pfanelo ya u ḓiitela muvhuso nga tshitshavha tshifhio na tshifhio tshine tsha vha na mvelele na luambo luthihi kha tshipiḓa tsha shango tsha Riphabuḽiki kana nga iṅwe nḓila, yo tiwaho nga mulayo wa lushaka.

### Ndambedzo ya mahoro a zwa poḽitiki

1.	U itela u khwinisa demokirasi ya mahoro o fhambanaho, mulayo wa lushaka u tea u ṋetshedza mahoro a zwa poḽitiki a no khou dzhenelela kha zwa vhusimamilayo ha lushaka na ha vunḓu ndambedzo nga nḓila ya ndingano.

### u ita mishumo nga vhuronwane

1.	Vhuḓifhinduleli hoṱhe ha zwa Ndayotewa hu tea u itwa nga vhuronwane nahone hu si na u lenga.

### Zhendedzi na vhurumiwa

1.	Muraḓo wa khorotshitumbe ya muvhuso kha sia ḽiṅwe na ḽiṅwe ḽa muvhuso u nga—
    a.  ṋekedza maanḓa kana mushumo ufhio na ufhio o teaho u shumiswa kana wo teaho u itwa hu tshi tevhedzwa mulayo kha muraḓo wa khorotshitumbe ya muvhuso muṅwe na muṅwe, tenda u ṋekedza uho ha vha hu tshi anana na mulayo malugana na nḓila ine maanḓa a tea u shumiswa ngayo kana nḓila ine mushumo uyo wa tea u itiwa ngayo; kana

    b. u shumisa maanḓa afhio kana afhio kana u ita mushumo ufhio na ufhio wa muraḓo ufhio kana ufhio wa muvhuso kha zhendedzi kana vhurumiwa.

### Ṱhalutshedzo

1.	Kha Ndayotewa, nga nnḓa ha musi fhethu he ipfi iḽo ḽa shumiswa ḽi tshi amba zwiṅwe-vho—
“mulayo wa lushaka” zwi angaredza—

	1.	mulayo u welaho nga fhasi ha uyu wo itwaho hu tshi tevhedzwa Mulayo wa Phalamennde; na
	1.	mulayo we wa vha u tshi khou shuma musi Ndayotewa I tshi thoma u shuma nahone u re nga fhasi ha ndangulo ya muvhuso wa lushaka;

“dzangano ḽa muvhuso” zwi amba—

(a) muhasho muṅwe na muṅwe wa muvhuso kana ndangulo kha lushaka, vunḓu kana muvhuso wapo; na

(b) muofisiri kana tshiimiswa—

    i. tshi shumisaho maanḓa kana u ita mushumo u ya nga ha Ndayotewa kana ndayotewa ya vunḓu; kana

    ii. tshi shumisaho maanḓa a muvhuso kana tsha ita mushumo wa muvhuso u ya nga ha mulayo muṅwe- vho, fhedzi hu sa katelwi muofisiri wa khothe kana wa vhulamukanyi;

“mulayo wa vunḓu” ho angaredzwa na—

(a) mulayo u welaho nga fhasi ha uyo wo itwaho hu tshi tevhelwa Mulayo wa vunḓu; na

(b) mulayo we wa vha u tshi khou shuma musi Ndayotewa I tshi thoma u shuma nahone u langulwaho nga muvhuso wa vunḓu.

### u sa anana vhukati ha maṅwalo o fhambanaho

1.	Arali ha vha na u sa anana vhukati ha maṅwalo o fhambanaho a Ndayotewa, ḽiṅwalo ḽa Tshiisimane ḽi ḓo shuma.

### Nzudzanyo dza tshanduko

1.	Sheduḽu ya 6 I shuma kha u shanduka zwi tshi ya kha ndaela ya ndayotewa ntswa yo thomiwaho nga Ndayotewa, na maṅwe mafhungo o livhanaho nazwo..

### u fheliswa kana u vhulahwa ha milayo

1.	Milayo yo bulwaho kha Sheduḽu ya 7 I khou fheliswa, u ya nga ha khethekanyo ya 243 na Sheduḽu ya 6.

### Dzina ḽipfufhi na u thoma u shuma

1.	Mulayo uno u pfi Ndayotewa ya Riphabuḽiki ya Afrika Tshipembe, wa 1996, nahone u ḓo thoma u shuma nga ḓuvha ḽo tiwaho nga Phresidennde u ya nga mulevho, fhedzi hu saathu u fhira ḓuvha ḽa 1 Fulwana 1997.

2.	Phresidennde a nga ta datumu dzo fhambanaho hu saathu u swika iyo yo bulwaho kha khethekanyo ṱhukhu ya (1) hu tshi tevhelwa mbetshelo dzo fhambanaho dza Ndayotewa.
3.	Nga nnḓa ha musi zwi re ngomu zwi tshi sumbedza nga iṅwe nḓila, u bulwa ho sumbedzwaho kha mbetshelo dza Ndayotewa nga tshifhinga tsha musi Ndayotewa I tshi thoma u shuma dzi ḓo dzhiwa sa dzi sumbaho tshifhinga tshine mbetshelo idzo dza thoma u shuma.
4.	Arali hu tshi nga tiwa ḽiṅwe ḓuvha ḽo livhanywa na mbetshelo iṅwe-vho ya Ndayotewa u ya nga ha khethekanyo ṱhukhu

ya (2), mbetshelo iṅwe-vho ine ya yelana na Ndayotewa ya Riphabuḽiki ya Afrika Tshipembe, wa 1993 (Mulayo wa vhu

200 wa 1993), yo bulwaho kha mulevho, I a fheliswa u bva kha ḓuvha ḽeneḽo.

5.	Khethekanyo ya 213, 214 215, 216, 218, 226, 227, 228, 229 na
230 dzi ḓo thoma u shuma u bva nga ḽa 1 Phando 1998, fhedzi hezwi a zwi thivheli u phasiswa hu tshi tevhelwa Ndayotewa ya mulayo wo lavhelelwaho kha mbetshelo idzi hu saathu u swika ḓuvha iḽo. Hu saathu u swika ḓuvha heḽo, mbetshelo

dzo vhekanywaho na dziṅwe-vho dzine dza nga vha hone dza Ndayotewa ya Riphabuḽiki ya Afrika Tshipembe, wa 1993, dzi vha dzi tshi kha ḓi shuma.

# sheDuḽu ya 1

## fuḽaga ya Lushaka

1.	Fuḽaga ya lushaka yo ita rekhithengele, ya lapfa khathihi na hafu u fhira vhuphara hayo
2.	I na muvhala mutswu, wa musuku, mudala, mutshena, mutswuku na wa lutombo.
3.	I na tshivhumbeo tsha phande ya Y yo itwaho nga ḽibannda ḽa muvhala mudala. Mutalo wa vhukati wa ḽibannda u thomaho khoneni ya nṱha na ya fhasi tsini na thanda ya fuḽaga, ya ṱangana vhukati ha fuḽaga ya rambalala I tshi ya vhukati ha afha hu si na tshithu.
4.	ḽibannda iḽi ḽidala ḽo pendelwa nga nṱha na nga fhasi nga muvhala mutshena, na nga muvhala wa musuku u yela magumoni hu re na thanda. Mupendelo muṅwe na muṅwe ndi thihi tsha fumiṱhanu tsha vhuphara ha fuḽaga.
5.	Ṱhiraiengele I re tsini na thanda ya fuḽaga ndi ntswu.
6.	Kha tshipiḓa tsha nṱha ha fuḽaga ho rambalala ḽibannda ḽitswuku, ngeno kha tsha fhasi hu na ḽa L na ḽiṅwe ḽa mabannda haya ḽi na vhuphara ha thihi tshararu tsha fuḽaga yoṱhe.

![](media/image1.png){width="2.993526902887139in" height="2.0in"}

Black–Mutswu Gold–Musuku White–Mutshena Green–Mudala Red–Mutswuku Blue–Lutombo

# sheDuḽu ya 1a

## fhethuvhupo ha mavunḒu

> [Sheduḽu ya 1A yo dzheniswa nga khethekanyo ya. 4 ya Mulayo wa Khwiniso ya vhufumimbili ya Ndayotewa wa 2005 ye ya imelwa nga khethekanyo ya. 1 ya Mulayo wa Khwiniso ya Vhufumiraru ya Ndayotewa wa 2007 na nga Mulayo wa Khwiniso ya Vhufumirathi ya Ndayotewa wa 2009.]
{:.note}

#### Vunḓu ḽa kapa Vhubvaḓuvha

> [Mukano wa Vunḓu ḽa Kapa Vhubvaḓuvha wo imelwa nga Mulayo wa khwiniso wa Vhufumiraru ya Ndayotewa wa 2007.]
{:.note}

Mapa wa vhu 3 wa Sheduḽu ya 1 kha Nḓivhadzo ya 1998 ya 2005 Mapa wa vhu 6 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 7 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 8 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 9 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 10 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 11 wa Sheduḽu ya vhu 2 kha Nḓivhadzo wa 1998 ya 2005

#### Vunḓu ḽa fureisitata

Mapa wa vhu 12 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 13 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 14 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 15 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 16 wa Sheduḽu ya vhu 2 kha Nḓivhadzo ya 1998 ya 2005

#### Vunḓu ḽa Gauteng

> [Mukano wa Vunḓu ḽa Gauteng wo khwiniswa nga Mulayo wa khwiniso ya Vhufumirathi ya Ndayotewa wa 2009.]
{:.note}

Mapa wa vhu 4 wa Nḓivhadzo ya 1490 ya 2008

[Zwo sumbedziswaho nga mapa wa vhu 4 zwo imelwa nga khethekanyo ya.

1(a) ya Mulayo wa khwiniso ya Vhufumirathi ya Ndayotewa wa 2009.]

Mapa wa vhu 17 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 18 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 19 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 20 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 21 wa Sheduḽu ya vhu 2 kha Nḓivhadzo ya 1998 ya 2005

#### Vunḓu ḽa kwaZulu-Natal

> [Mukano wa Vunḓu ḽa KwaZulu-Natal wo imelwa nga Mulayo wa khwiniso ya vhufumiraru ya Ndayotewa wa 2007.]
{:.note}

Mapa wa vhu 21 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 22 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 23 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 24 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 25 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 26 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 27 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 28 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 29 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 30 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 31 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 32 wa Sheduḽu ya vhu 2 kha Nḓivhadzo ya 1998 ya 2005

#### Vunḓu ḽa Limpopo

Mapa wa vhu 33 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 34 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 35 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 36 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 37 wa Sheduḽu ya vhu 2 kha Nḓivhadzo ya 1998 ya 2005

#### Vunḓu ḽa mpumalanga

Mapa wa vhu 38 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 39 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 40 wa Sheduḽu ya vhu 2 kha Nḓivhadzo ya 1998 ya 2005

#### Vunḓu ḽa kapa Devhula

Mapa wa vhu 41 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 42 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 43 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 44 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 45 wa Sheduḽu ya vhu 2 kha Nḓivhadzo ya 1998 ya 2005

#### Vunḓu ḽa Devhula Vhukovhela

> [Mukano wa Vunḓu ḽa Devhula Vhukovhela wo khwiniswa nga Mulayo wa khwiniso ya Vhufumirathi ya Ndayotewa wa 2009.]
{:.note}

Mapa wa vhu 5 kha Nḓivhadzo ya 1490 ya 2008

[Zwo sumbedziswaho nga mapa wa vhu 5 zwo imelwaho nga khethekanyo ya.

1(b) ya Mulayo wa khwiniso ya Vhufumirathi ya Ndayotewa wa 2009.]

Mapa wa vhu 46 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 47 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 48 wa Sheduḽu ya vhu 2 kha Nḓivhadzo ya 1998 ya 2005

#### Vunḓu ḽa kapa Vhukovhela

Mapa wa vhu 49 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 50 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 51 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 52 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 53 wa Sheduḽu ya vhu 2 kha Nḓivhadzo ya 1998 ya 2005 Mapa wa vhu 54 wa Sheduḽu ya vhu 2 kha Nḓivhadzo ya 1998 ya 2005

# sheDuḽu ya Vhu 2

## miano na khwaṰhisedzo

> [Sheduḽu ya vhu 2 yo khwiniswa nga khethekanyo ya. 2 ya Mulayo wa Khwiniso ya u Thoma ya Ndayotewa wa 1997 nahone yo imelwa nga khethekanyo ya. 18 ya Mulayo wa Khwiniso ya Vhurathi ya Ndayotewa wa 2001.]
{:.note}

### muano kana khwaṱhisedzo ya phresidennde kana mufarela- phresidennde

1.	Phresidennde kana Mufarela-Phresidennde, phanḓa ha Muhaṱuli Muhulwane, u fanela u ana/khwaṱhisedza sa zwi tevhelaho: Phanḓa ha vhoṱhe vho kuvhanganaho afha, nahone hu na u dzhiela nṱha ho fhelelaho ha mbidzo khulwane ine nda khou I dzhia sa Phresidennde wa Khothe kana Mufarela-Phresidennde wa Riphabuḽiki ya Afrika Tshipembe, nṋe A.B., ndi ana/ khwaṱhisedza uri ndi ḓo fhulufhedzea kha Riphabuḽiki ya Afrika Tshipembe nahone ndi ḓo tevhedza, tikedza na u khwaṱhisa Ndayotewa na
miṅwe milayo yoṱhe ya Riphabuḽiki, nahone nga u ḓiimisela tshoṱhe na u fhulufhedzisa uri tshifhinga tshoṱhe ndi ḓo—

-   bveledza phanḓa zwoṱhe zwine zwa bveledzisa Riphabuḽiki, na u hanedza zwoṱhe zwine zwa nga I vhaisa;

-   tsireledza na u bveledza phanḓa pfanelo dza vhoṱhe vha Afrika Tshipembe;

-   ita mishumo yanga nga maanḓa oṱhe na vhukoni nga afho hune nda ḓivha na u kona, nahone nga ngoho ya zwine luvalo Iwanga Iwa mmbudza zwone;

-   ita vhulamukanyi kha vhoṱhe, na

-   u ḓikumedza kha mutakalo wa Riphabuḽiki na vhathu vhoṱhe vhayo.

(Arali hu muano: Mudzimu a nthuse.)

### muano kana khwaṱhisedzo ya muthusa-phresidennde

1.	Muthusa-Phresidennde, phanḓa ha Phresidennde wa Khothe, kana muṅwe muhaṱuli o nangiwaho nga Phresidennde wa Khothe, u fanela u ana/khwaṱhisa sa zwi tevhelaho:
Phanḓa ha vhoṱhe vho kuvhanganaho afha, nahone hu na u dzhiela nṱha ho fhelelaho ha mbidzo khulwane ine nda khou I dzhia sa Muthusa-Phresidennde wa Riphabuḽiki ya Afrika Tshipembe, nṋe A.B., ndi ana/ khwaṱhisedza uri ndi ḓo fhulufhedzea kha Riphabuḽiki ya Afrika Tshipembe nahone ndi ḓo tevhedza, tikedza na u khwaṱhisa Ndayotewa na miṅwe milayo ya Riphabuḽiki, nahone nga u ḓiimisela tshoṱhe na u fhulufhedzisa uri tshifhinga tshoṱhe ndi ḓo—

-   bveledza phanḓa zwoṱhe zwine zwa bveledzisa Riphabuḽiki, na u hanedza zwoṱhe zwine zwa nga I vhaisa;

-   ndi ḓo vha mueletshedzi wa ngoho nahone a fhulufhedzeaho;

-   ita mishumo yanga nga maanḓa oṱhe na vhuṱali nga afho hune nda ḓivha na u kona, nahone nga ngoho ya zwine luvalo Iwanga Iwa mmbudza zwone;

-   ita vhulamukanyi kha vhoṱhe, na

-   u ḓikumedza kha vhuḓi ha Riphabuḽiki na vhathu vhoṱhe.

(Arali hu muano: Mudzimu a nthuse.)

### muano kana khwaṱhisedzo ya minisṱa na Vhathusa-minisṱa

1.	Minisṱa na Muthusa-Minisṱa, muṅwe na muṅwe phanḓa ha Phresidennde wa Khothe ya zwa Ndayotewa kana Muhaṱuli o rumelwaho nga Phresidennde wa Khothe ya zwa Ndayotewa, u fanela u ana/khwaṱhisa sa zwi tevhelaho:
Nṋe, A.B., ndi a ana/khwaṱhisedza uri ndi ḓo fhulufhedzea kha Riphabuḽiki ya Afrika Tshipembe, nahone ndi ḓo thetshelesa, ṱhonifha na u tikedza Ndayotewa na miṅwe milayo ya Riphabuḽiki, nahone ndi fhulufhedzisa u fara ofisi yanga sa Minisṱa/ Muthusa- Minisṱa nga khuliso na tshirunzi, u vha mueletshedzi wa ngoho nahone a fhulufhedzeaho; u sa ambulula zwi tshi tou vha khagala mafhungo a tshiphiri e nda a fhiwa; na u ita mishumo ya ofisi yanga nga nḓila ine luvalo Iwanga Iwa mmbudza zwone nahone nga vhukoni hanga hoṱhe.

(Arali hu muano: Mudzimu a nthuse.)

### muano kana khwaṱhisedzo ya u ḓiana ya miraḓo ya buthano ḽa Lushaka, Vhurumiwa ha Tshoṱhe kha khoro ya Lushaka ya mavunḓu

1.	Miraḓo ya Buthano ḽa Lushaka, vhurumiwa ha tshoṱhe kha Khoro ya Lushaka ya Mavunḓu na miraḓo ya vhusimamilayo ha vunḓu, phanḓa ha Phresidennde wa Khothe ya zwa Ndayotewa kana Muhaṱuli o rumelwaho nga Phresidennde wa Khothe ya zwa Ndayotewa, u fanela u ana/khwaṱhisa sa zwi tevhelaho:
Nṋe A.B ndi a ana/khwaṱhisedza uri ndi ḓo fhulufhedzea kha Riphabuḽiki ya Afrika Tshipembe nahone ndi ḓo tevhedzela, ṱhonifha na u tikedza Ndayotewa na miṅwe milayo ya Riphabuḽiki, nahone ndi fhulufhedzisa u ita mishumo yanga sa muraḓo wa Buthano ḽa Lushaka/ vhurumiwa ha tshoṱhe kha Khoro ya Lushaka ya Mavunḓu/ Muraḓo wa vhusimamilayo ha vunḓu ha C.D nga vhukoni hanga hoṱhe.

(Arali hu muano: Mudzimu a nthuse.)

2.	Vhathu vhane vha khou ḓadza zwikhala kha Buthano ḽa Lushaka, vhurumiwa ha tshoṱhe kha Khoro ya Lushaka ya Mavunḓu, kana vhusimamilayo ha vunḓu vha nga ana kana u khwaṱhisa vha tshi tevhedza tshiteṅwa tsha (1) phanḓa ha Mudzulatshidulo wa Buthano ḽa Lushaka, Khoro kana vhusimamilayo sa zwine zwa vha zwone.

### muano kana khwaṱhisedzo ya mulangavunḓu na miraḓo ya khorotshitumbe ya vunḓu

1.	Mulangavunḓu kana Mufarela-Mulangavunḓu, na muraḓo muṅwe na muṅwe wa khorotshitumbe ya vunḓu, phanḓa ha Phresidennde wa Khothe , kana Muhaṱuli o rumelwaho nga Phresidennde
wa Khothe, u fanela u ana/khwaṱhisa sa zwi tevhelaho:

Nṋe, A.B., ndi ana/khwaṱhisedza uri ndi ḓo fhulufhedzea kha Riphabuḽiki nahone ndi ḓo tevhela, u ṱhonifha na u

tikedza Ndayotewa na miṅwe milayo ya Riphabuḽiki; nahone ndi fhulufhedzisa u fara ofisi yanga sa Muphirimia/ Muthusa- Mulangavunḓu/muraḓo wa Khorotshitumbe ya Vunḓu ya CD

nga khuliso na tshirunzi, u vha mueletshedzi wa ngoho nahone a fhulufhedzeaho, u sa ambulula zwi tshi tou vha khagala kana zwi si khagala mafhungo a tshiphiri e nda a fhiwa; na u ita mishumo ya ofisi yanga nga nḓila ine luvalo Iwanga Iwa mmbudza zwone nahone nga vhukoni hanga hoṱhe.

(Arali hu muano: Mudzimu a nthuse.)

### muano kana khwaṱhisedzo ya Vhaofisiri vha zwa Vhuhaṱuli

1.	Muhaṱuli kana Mufarela-Muhaṱuli muṅwe na muṅwe, phanḓa ha Muhaṱuli Muhulwane wa Khothe kana muṅwe muhaṱuli o rumelwaho nga Muhaṱuli Muhulwane u fanela u ana kana u khwaṱhisedza sa zwi tevhelaho:
Nṋe, A.B., ndi ana/ khwaṱhisedza uri sa Muhaṱuli wa Khothe ya zwa Ndayotewa/ Khothe Khulwane ya Khaṱhululo, Khothe Khulwane/ Khothe ya E.F. ndi ḓo fhulufhedzea kha Riphabuḽiki ya Afrika Tshipembe, tikedza na u tsireledza Ndayotewa, na pfanelo dza vhuthu dzi re khawo, nahone ndi ḓo shumisa khaṱhulo kwayo kha vhathu vhoṱhe nga u eḓana hu si na u ofha, na tshiṱalula hu tshi tevhedzwa Ndayotewa na mulayo. (Arali hu muano: Mudzimu a nthuse.)

2.	Muthu o tholiwaho kha ofisi ya Phresidennde ane a saathu u vha muhaṱuli nga tshifhinga tsha musi a tshi tholiwa u fanela u ana kana u ita Khwaṱhisedzo phanḓa ha Phresidennde wa Khothe ya zwa Ndayotewa.
3.	Vhaofisiri vha zwa vhuhaṱuli, na Vhafarela-Vhaofisiri vha zwa vhuhaṱuli hu sa katelwi vhahaṱuli, vha fanela u ana/ khwaṱhisedza hu tshi tevhedzwa mulayo wa lushaka.

# sheDuḽu ya 3

## matshimbidzele a khetho

> [Sheduḽu ya 3 yo khwiniswaho nga khethekanyo ya. 2 ya Mulayo wa Khwiniso ya Vhuṋa ya Ndayotewa wa 2001, nga khethekanyo ya. 19 ya Mulayo wa Khwiniso ya Vhurathi ya Ndayotewa wa 2001, na nga khethekanyo ya. 3 ya Mulayo wa khwiniso ya Vhuṱahe ya Ndayotewa wa 2008.]
{:.note}

## Tshipiḓa tsha a

matshimbidzele a khetho dza Vhafaraofisi vha zwa Ndayotewa

### kushumele

1.	Matshimbidzele o ambiwaho kha Sheduḽu a shuma tshifhinga tshoṱhe musi—
    a. Buthano ḽa Lushaka ḽi tshi fara muṱangano wa u khetha Phresidennde kana Mulangadzulo waḽo kana Muthusa- Mulangadzulo wa Buthano;

    b. Khoro ya Lushaka ya Mavunḓu I a ṱangana u khetha Mudzulatshidulo kana Muthusa-Mudzulatshidulo;

    c. Vhusimamilayo ha vunḓu (phalamennde ya vunḓu) vhu a ṱangana u khetha Mulangavunḓu kana Mulangadzulo kana Muthusa-Mulangadzulo.

### u tiwa

1.	Muthu a no khou ranga phanḓa muṱangano une khawo ino Sheduḽu ya shuma u tea uri hu tiwe vhonkhetheni kha wonoyo muṱangano.

### Ṱhoḓea dza tshiofisi

1.	Dzina ḽa muthu a no khou tiwa ḽi tea u vha ḽi kha fomo yo randelwaho nga milayo yo bulwaho kha tshiteṅwa tsha 9.

2.	Fomo ine dzina ḽa ṋewa ḽi khayo I tea u vha yo sainiwa—

    a. nga miraḓo mivhili ya Buthano ḽa Lushaka, arali hu tshi khou tea u khethiwa Phresidennde kana Mulangadzulo kana Muthusa-Mulangadzulo wa Buthano;

    b. ho imelwa miraḓo mivhili ya vhurumiwa ha vunḓu, arali Mudzulatshidulo kana Muthusa-Mudzulatshidulo wa Khoro ya Lushaka ya Mavunḓu a tshi tea u khethiwa; kana

    c. nga miraḓo mivhili ya vhusimamilayo ha vunḓu ho teaho, arali hu tshi khou tea u khethiwa Mulangavunḓu wa vunḓu kana Mulangadzulo kana Muthusa-Mulangadzulo wa vhusimamilayo hayo.

3.	Muthu o nangiwaho u tea u saina fomo ya u nangiwa u itela u sumbedza u tendelana na u nangiwa hawe kana a ṋea tshivhumbeo tshifhio na tshifhio tsha u khwaṱhisa u tendela u nangiwa hawe nga u tou ṅwala.

### u ḓivhadzwa ha madzina a vhonkhetheni

1.	Muthu a no khou ranga phanḓa muṱangano u tea u ḓivhadza madzina a vhathu vho nangiwaho sa vhonkhetheni kha muṱangano, fhedzi a ho ngo tendelwa uri hu vhe na u hanedzana.

### Nkhetheni muthihi

1.	Arali hu na nkhetheni muthihi fhedzi o tiwaho, murangaphanḓa wa muṱangano u tea u ḓivhadza uyo muthu sa ene o khethiwaho.

### matshimbidzele a khetho

1.	Arali hu na vhonkhetheni vha no fhira muthihi vho tiwaho—
    a. hu tea u vouthiwa kha wonoyo muṱangano nga maitele a u voutha a tshidzumbe;

    b. muthu muṅwe na muṅwe a re hone kana arali hu muṱangano wa Khoro ya Lushaka ya Mavunḓu, vunḓu ḽiṅwe na ḽiṅwe ḽo imelelwaho muṱanganoni ḽi nga voutha luthihi fhedzi; na uri

    c. murangaphanḓa wa muṱangano u tea u ḓivhadza uri muthu o wanaho vouthu nnzhi ndi ene muthu o khethiwaho.

### maitele a u bvisa

1.	Arali hu si na nkhetheni o wanaho vouthu nnzhi , dzina ḽa nkhetheni o wanaho vouthu ṱhukhusa ḽi tea u bvisiwa ha dovha ha vouthiwa kha vho nkhetheni vho salaho u ya nga ha tshiteṅwa tsha 6. Haya maitele a tea u dovhololwa u swikela muṅwe nkhetheni a tshi wana vouthu nnzhi u fhira dza vhaṅwe.
2.	Arali hu tshi khou shumiswa tshiteṅwa tshiṱuku tsha (1), zwi sa konadzei u bvisa dzina ḽa nkhetheni nga nṱhani ha uri vouthu ṱhukhusa dzo itwaho dzo vha dzi kha vhonkhetheni vha no fhira muthihi, hu tea u vouthiwa kha havha vhonkhetheni, nahone zwi tea u dovhololwa u swikela hu tshi vhonwa uri ndi dzina ḽa nkhetheni ufhio ḽine ḽa tea u bvisiwa.

### miṅwe miṱangano

1.	Arali ho nangiwa vhonkhetheni vhavhili fhedzi kana musi hu tshi nga sala vhonkhetheni vhavhili fhedzi musi ho no bvisiwa vhaṅwe, nahone havha vhonkhetheni vha tshi nga vha vho wana vouthu dzi eḓanaho, hu tea u fariwa muṅwe muṱangano hu saathu u fhela maḓuvha a sumbe kha tshifhinga tsho tiwaho nga murangaphanḓa wa muṱangano.
2.	Arali muṅwe muṱangano wa fariwa hu tshi tevhedzwa tshiteṅwa tshiṱuku tsha (1) maitele o randelwaho kha ino Sheduḽu a tea u shumiswa kha muṱangano wonoyo sa muṱangano wa u thoma kha idzo khetho.

### milayo

1.	Phresidennde wa Khothe u tea u ita ndayo dzi no bula—
    a. kutshimbidzele kwa miṱangano kune ino Sheduḽu ya shuma;

    b. mishumo ya murangaphanḓa muṅwe na muṅwe wa muṱangano na muthu muṅwe na muṅwe a no khou thusa murangaphanḓa wa muṱangano;

    c. fomo ine madzina a vho tiwaho a vha khayo; na

    d. nḓila ine u voutha ha tea u tshimbidzwa ngayo.

2.	Milayo iyi I tea u ḓivhadzwa nga nḓila ye Phresidennde wa Khothe a I ta ngayo.

> [Tshiteṅwa tsha 9 tsho imelwa nga khethekanyo ya. 19 ya Mulayo wa vhu 34 wa 2001.]
{:.note}

## Tshipiḓa tsha b

Nḓila ya u ta kudzhenelele kwa ḽihoro kha Vhurumiwa ha vunḓu kha khoro ya mavunḓu ya Lushaka

1. Tshivhalo tsha vharumiwa kha vhurumiwa ha vunḓu tshine tsha ya kha Khoro ya Mavunḓu ya Lushaka tshine ḽihoro ḽa tendelwa, tshi tea u tiwa nga u andisa tshivhalo tsha madzulo tshine ḽihoro ḽa vha natsho kha vhusimamilayo ha vunḓu nga fumi na u kovha mvelelo nga tshivhalo tsha madzulo tshi re hone kha vhusimamilayo ha ṱanganyiwa na nthihi.

2. Arali u rekanya u ya nga tshiteṅwa tsha 1 I tshi sia masalela a songo milwaho nga vharumiwa vho ṋetshedzwaho kha ḽihoro u ya nga tshiteṅwa tshenetsho, masalela a fanela u ṱaṱisana na maṅwe masalela ane a fana nao ane a khou engedzea kha ḽihoro ḽiṅwe na ḽiṅwe kana mahoro, nahone vharumiwa vha songo phaḓaladzwaho vha fanela u    ṋetshedzwa kha ḽihoro kana mahoro u ya nga vhunzhi ha masalela a ḽihoro.

3. Arali masalela o ambiwaho kha tshiteṅwa tsha 2 a tshi lingana, vharumiwa vha songo phaḓaladzwaho kha vhurumiwa vha fanela u    ṋetshedzwa ḽihoro kana mahoro a re na masalela a linganaho u ya nga mutevhe wa nomboro khulwanesa u ya kha nomboro ṱhukhusa ya dzivouthu dzo rekhodiwaho dza mahoro eneo nga tshifhinga tsha khetho dza u fhedza dza vhusimamilayo vhu kwameaho.

> [Tshiteṅwa 3 tsho ḓadziswaho nga khethekanyo ya. 2 ya Mulayo wa Khwiniso ya Vhuṋa ya Ndayotewa wa 1999 na u imelwa nga khethekanyo ya. 3 ya Mulayo wa Khwiniso ya Vhuṱahe ya Ndayotewa wa 2002 na nga khethekanyo ya. 5(a) ya Mulayo wa Khwiniso ya Vhufumiiṋa ya Ndayotewa wa 2008.]
{:.note}

1. Arali mahoro a no fhira ḽithihi ane a vha na masalela a no lingana o rekhoda nomboro I fanaho ya dzivouthu nga tshifhinga tsha

khetho dza u fhedza dza vhusimamilayo ha vunḓu honoho, vhusimamilayo honoho vhu tea u ṋetshedza vharumiwa vha songo phaḓaladzwaho kha vhurumiwa kha ḽihoro ḽine ḽa vha na masalela a fanaho nga nḓila ine ya tshimbilelana na demokirasi.

> [Tshiteṅwa tsha 4 tsho ḓadzisaho nga khethekanyo ya. 5(b) ya Mulayo wa Khwiniso ya Vhufumiiṋa ya Ndayotewa wa 2008.]
{:.note}

# sheDuḽu ya 4

## maaNḒa a fheThu ha mishumO ya VhusimamiLayO ha Lushaka khaThihi Na ha VuNḒu

TshipiḒa Tsha a

-   Ndaulo ya maḓaka apo

-   Zwa Vhulimi

-   Vhukavhamabufho nga nnḓa ha vhukavhamabufho ha dzitshaka kana ha lushaka

-   Ndangulo ya dziphukha na malwadze

-   Dzikhasino, dzimbambe, u gembula na u betsha, zwi sa kateli zwa dziḽothari na zwa u betsha kha zwa mitambo

-   U tsireledzwa ha vharengi

-   Mafhungo a mvelele

-   Ndangulo ya Zwiwo

-   Pfunzo kha zwipiḓa zwoṱhe zwi sa kateli pfunzo ya theshiari

-   Zwa mupo

-   Tshumelo dza mutakalo

-   Zwa dzinnḓu

-   Mulayo wa ndavhuko na mulayo wa mvelele hu tshi tevhedzwa ndima ya vhu 12 ya Ndayotewa

-   Nyaluso ya Nḓowetshumo

-   Mbekanyamaitele ya nyambo na u langulwa ha nyambo dza tshiofisi kha vunḓu, ho tevhelwa u swika afho hune khethekanyo ya 6 ya Ndayotewa ya ṋea vhusimamilayo ha vunḓu maanḓa a vhusimamilayo.

-   Tshumelo ya Vhuanḓadzamafhungo vhu ṋewaho nga, kana vhu langulwaho nga muvhuso wa vunḓu u ya nga ha khethekanyo ya 192.

-   Ndondolo ya mupo, zwi sa kateli phaka dza lushaka, ngade dza zwa miri dza lushaka na tshomedzo dza Iwanzheni

-   Mapholisa u swikela afho hune ndima ya 11 ya Ndayotewa ya ṋea vhusimamilayo ha vunḓu maanḓa a vhusimamilayo.

-   Ndangulo ya tshikafhadzo ya mupo.

-   Mveledziso ya vhathu

-   Mbadelo dza tsudzuluso ya ndaka

-   Mabindu a tshitshavha a vunḓu hu tshi sedzwa fhethu hune ha shumiwa kha ino sheduḽu na sheduḽu ya 5

-   Zwa vhuendedzi ha nnyi na nnyi

-   Mishumo ya tshitshavha hu tshi sedzwa ṱhoḓea dza mihasho ya muvhuso wa vunḓu kha u ita vhuḓifhinduleli havho ha u langula mishumo ye ya randelwa vhone hu tshi tevhedzwa Ndayotewa kana mulayo ufhio na ufhio.

-   Zwa dzipulane na mveledziso dza madzingu.

-   Ndangulo dza vhuendi ha badani.

-   Ndondolo ya mavu.

-   Zwa vhuendelamashango.

-   Zwa vhuvhambadzi.

-   Vhurangaphanḓa ha sialala hu tshi tevhedzwa ndima ya 12 ya Ndayotewa.

-   Mveledziso ya dziḓorobo na zwa mahayani.

-   U ṋewa ḽaisentsi ha zwiendedzi

-   Tshumelo dza ndondolavhathu

## TshipiḒa Tsha b

Mafhungo a muvhuso wapo a tevhelaho u swika afho he zwa bulwa kha khethekanyo ya 155 (6) (a) na (7):

-   Tshikafhadzo ya mufhe

-   Ndangulo ya zwifhaṱwa

-   Tshomedzo dza vhulondolavhana

-   Nḓisedzo ya muḓagasi na gese

-   Tshumelo dza zwa zwidzimamililo

-   Vhuendelamashango hapo

-   Vhukavhamabufho ha Masipala

-   Vhupulani ha zwa Masipala

-   Tshumelo dza zwa mutakalo dza masipala

-   Vhuendedzi ha nnyi na nnyi ha Masipala

-   Mishumo ya tshitshavha ya masipala fhedzi kha zwi kwamaho ṱhoḓea dza masipala kha vhuḓifhinduleli ha ndaulo ya mishumo yayo ye ya    ṋetshedzwa fhasi ha ino Ndayotewa kana mulayo muṅwe na muṅwe

-   Magungwa, zwikepe, dzhethisi ( jetties), phiasi (piers), vhuimazwikepe zwi sa kateli ndangulo ya zwikepe ya dzitshaka na lushaka na mafhungo a kwamanaho nazwo.

-   Sisṱeme ya Ndangulo ya maḓi a mvula fhethu ho yelaho nṱha .

-   Ndangulo ya zwa makwevho.

-   Tshumelo dza maḓi o kunaho na dza zwa mabunga zwi tshi katela sisṱeme ya zwa nḓisedzo ya maḓi a u nwa na u laṱiwa ha maḓi na tshika mahayani

# sheDuḽu ya 5

## maaNḒa a fheThu ha mishumO ya VhusimamiLayO ha VuNḒu fheDZi

TshipiḒa Tsha a

-   Mivo

-   Tshumelo ya zwa dziambuḽentse

-   Dziakhaivi dzi si dza lushaka

-   Ḽaiburari dzi si dza lushaka

-   Ḽaisentsi dza zwikambi

-   Mimuziamu I si ya lushaka

-   Vhupulani ha zwa vunḓu

-   Mafhungo a mvelele a vunḓu

-   Vhuḓimvumvusi ha vunḓu na tshomedzo

-   Zwa mitambo ya vunḓu

-   Bada na vhuendi ha vunḓu

-   Tshumelo ya zwa vhulafhaphukha zwi sa kateli ndangulo ya phrofesheni

## TshipiḒa Tsha b

Mafhungo a tevhelaho a muvhuso wapo u swika afho he zwa buliswa zwone nga khethekanyo ya 155 (6)(a) na (7):

-   Dzibitshi na tshomedzo dza Vhuḓimvumvusi

-   Bodo dza u sumbedza na u kungedzela fhethu ha nnyi na nnyi

-   Mavhiḓa, fhethu ha u vhulunga vhafu vha saathu vhulungwa na u fhiswa ha zwitumbu

-   U kunakisa

-   Ndangulo ya thaidzo dza nnyi na nnyi

-   U langula u rengiselwa ha vhathu mahalwa

-   Tshomedzo dza vhudzulo, u londola na u vhulunga phukha.

-   U fhaṱa luhura na khura.

-   U ṋewa ha ḽaisentsi dza mmbwa

-   U vha na ḽaisentsi na ndangulo ya u rengisela zwiḽiwa ha nnyi na nnyi

-   Ndangulo ya zwa u rengisela vhathu halwa

-   Tshomedzo dza mitambo yapo

-   Mimakete

-   Mivo ya ha masipala

-   Phakha na zwimvumvusi zwa masipala

-   Bada dza ha masipala

-   Tshikafhadzo ng u ita phosho

-   Dziphaundu

-   Fhethu ha nnyi na nnyi

-   U hwala mashika (malaṱwa), u sokou kudza mashika na u sokou phaḓaladza malaṱwa.

-   U rengisela tshiṱaraṱani

-   Mavhone a tshiṱaraṱani

-   Zwa vhuendi na u paka

# sheDuḽu ya 6

## Nzudzanyo Dza Tshifhinganyana

> [Sheduḽu ya 6 yo khwiniswa nga khethekanyo ya. 3 ya Mulayo wa Khwiniso ya u Thoma ya Ndayotewa wa 1997, nga khethekanyo ya. 5 ya Mulayo wa Khwiniso ya Vhuvhili ya Ndayotewa wa 1998 na nga khethekanyo ya. 20 ya Mulayo wa Khwiniso ya Vhurathi ya Ndayotewa wa 2001.]
{:.note}

### Ṱhalutshedzo

1.	Kha ino Sheduḽu nga nnḓa ha musi zwi sa yelani na hune zwa khou bulwa hone:
“shangohaya” zwi amba tshipiḓa tsha Riphabuḽki, tshe musi Ndayotewa ya kale I saathu u thoma u shuma, tsha vha tshi tshi dzhiiwa nga mulayo wa Afrika Tshipembe, sa vhupo ha vhuḓilangi kana ha vhuḓivhusi;

“Ndayotewa ntswa” zwi amba Ndayotewa ya Riphabuḽiki ya Afrika Tshipembe, 1996;

“Mulayo wa tshifhingani tsha kale” zwi amba mulayo wo vhewaho musi ndayotewa ya kale I saathu u thoma u shuma;

“Ndayotewa yo fhiraho” zwi amba Ndayotewa ya Riphabuḽiki ya Afrika Tshipembe, 1993 (Mulayo wa vhu 200 wa 1993).

### u isa phanḓa na u shuma ha milayo i no shuma zwino

1.	Milayo yoṱhe ye ya vha I tshi khou shuma musi Ndayotewa ntswa I saathu u thoma u shuma, I ḓo isa phanḓa na u shuma u swikela musi—
    a. hu tshi nga vha na u khwiniswa na u fhelisa; na

    b. u yelana na Ndayotewa ntswa.

2.	Mulayo wa tshifhingani tsha kale une wa isa phanḓa na u shuma u ya nga ha tshiteṅwa tshiṱuku tsha (1)—

    a. a u shumi nga nḓila yo ṱandavhuwaho kha vhupo kana huṅwe -vho, u fhirisa he wa vha u tshi shuma hone musi hu saathu u thoma u shuma Ndayotewa ya kale, nga nnḓa ha musi u tshi nga vha wo khwiniswa u itela uri u shume fhethu ho ṱandavhuwaho; na uri

    b. u ḓo isa phanḓa na u laulwa nga maanḓalanga e a vha a tshi u laula musi Ndayotewa ntswa I saathu u thoma u shuma.

### u pfesesa mulayo une wa vha hone

1.	Nga nnḓa ha musi zwi sa yelani na he zwa bulwa hone kana zwi tshi tou vha zwi songo teaho, u ṱumbulwa huṅwe na huṅwe kha mulayo muṅwe na muṅwe we wa vha u tshi khou shuma musi Ndayotewa ntswa I tshi thoma u shuma—
    a. kha Riphabuḽiki ya Afrika Tshipembe kana shangohaya (nga nnḓa ha musi hu tshi ambiwa vhupo), zwi tea u dzhiiwa zwi tshi amba Riphabuḽiki ya Afrika Tshipembe nga fhasi ha Ndayotewa ntswa;

    b. kha Phalamennde, Buthano ḽa lushaka kana Vhusimamilayo, zwi tea u pfesesiwa sa zwi ambaho Phalamennde, Buthano ḽa lushaka kana Vhusimamilayo nga fhasi ha Ndayotewa ntswa;

    c. kha Phresidennde, Muthusa-Phresidennde wa Khorotshitumbe, Minisṱa, Muthusa-Minisṱa kana Khabinethe, nga fhasi na Ndayotewa ntswa hu tshi tevhela tshiteṅwa tsha 9 tsha ino Sheduḽu, zwi tea u dzhiiwa zwi tshi amba Phresidennde, Minisṱa, Muthusa-Phresidennde kana Khabinete;

    d. kha Phresidennde wa Vhusimamilayo (Sinethe) zwi tea u dzhiiwa sa musi zwi tshi amba Mudzulatshidulo wa Khoro ya Lushaka ya Mavunḓu;

    e. kha vhusimamilayo ha vunḓu, Mulangavunḓu kana Khorotshitumbe kana muraḓo wa khorotshitumbe wa vunḓu zwi tea u dzhiiwa sa musi zwi tshi amba vhusimamilayo ha vunḓu, Mulangavunḓu kana

Khorotshitumbe kana muraḓo wa Khorotshitumbe nga fhasi ha Ndayotewa ntswa, hu tshi tevhedzwa tshiteṅwa tsha 12 tsha ino Sheduḽu; kana

	1.	kha luambo Iwa tshiofisi kana nyambo, zwi tea u dzhiiwa kha luambo luṅwe na luṅwe zwi tshi amba luambo luṅwe na luṅwe Iwa tshiofisi nga fhasi ha Ndayotewa ntswa.

2.	Nga nnḓa ha musi zwi sa yelani na he zwa bulwa hone kana zwi tshi tou vha zwi songo teaho, zwo ambiwaho kha mulayo wa tshifhingani tsha kale, une wa kha ḓi vha hone—

    a. kha Phalamennde, Nnḓu ya Phalamennde kana Buthano ḽa vhusimamilayo kana dzangano ḽa Riphabuḽiki kana shangohaya, zwi tea u dzhiiwa sa musi zwi tshi amba—

        i. kha Phalamennde nga fhasi ha Ndayotewa ntswa arali ndaulo ya uyo mulayo yo ṋetshedzwa u ya nga Ndayotewa yo fhiraho kana ya kale, ino Sheduḽu kha khorotshitumbe ya lushaka; kana

        ii. kha vhusimamilayo ha vunḓu, arali u langulwa ha uyo mulayo zwo ṋetshedzwa kha muvhuso wa vunḓu u ya nga ha Ndayotewa yo fhiraho kana ino Sheduḽu kha khorotshitumbe ya vunḓu

    b. kha Phresidennde wa shango, Minisṱa muhulwane, Mulanguli na vhaṅwe vhahulwane vha khorotshitumbe, Khabinethe, Khoro dza Dziminisṱa kana khorotshitumbe ya Riphabuḽiki kana shangohaya zwi fanela u dzhiiwa sa musi zwi tshi amba—

        i. Phresidennde nga fhasi ha Ndayotewa ntswa, arali ndaulo ya uyo mulayo wonoyo yo ṋetshedzwa u ya nga Ndayotewa yo fhiraho kana ino Sheduḽu kha khorotshitumbe ya lushaka; kana

        ii. Mulangavunḓu wa vunḓu nga fhasi ha Ndayotewa ntswa, arali ndaulo ya uyo mulayo yo ṋetshedzwa u ya nga Ndayotewa yo fhiraho kana ino Sheduḽu kha khorotshitumbe ya vunḓu.

### buthano ḽa Lushaka

1.	Muthu muṅwe na muṅwe we a vha e muraḓo kana mufari wa ofisi kha Buthano ḽa Lushaka musi Ndayotewa ntswa I tshi thoma u shuma, u ḓo mbo    ḓi vha muraḓo kana mufari wa ofisi kha Buthano ḽa Lushaka nga fhasi ha Ndayotewa ntswa nahone u ḓo fara ofisi sa muraḓo kana mufari wa ofisi u ya nga Ndayotewa ntswa.

2.	Buthano ḽa Lushaka sa zwe ḽa vhumbiswa zwone u ya nga ha tshiteṅwa tshiṱuku tsha (1), ḽi tea u dzhiiwa sa ḽo khethiwaho

nga fhasi ha Ndayotewa ntswa kha tshifhinga tshine tsha ḓo fhela nga ḽa 30 Lambamai 1999.

2.	Buthano ḽa Lushaka ḽo vhumbwa nga miraḓo ya 400 kha tshifhinga tshaḽo tsha ofisi tshine tsha ḓo fhela nga ḽa 30 Lambamai 1999, hu tshi tevhedzwa khethekanyo ya 49(4) ya Ndayotewa ntswa.
3.	Milayo na ndaela dza Buthano ḽa Lushaka zwine zwa khou shuma musi Ndayotewa ntswa I tshi thoma u shuma, zwi ḓo isa phanḓa na u shuma nga nnḓa ha musi hu tshi nga vha na u khwiniswa kana u fheliswa huṅwe na huṅwe hune ha nga itiwa.

### mafhungo a songo fhelaho a re phanḓa ha phalamennde

1.	Mafhungo maṅwe na maṅwe a songo fhelaho a re phanḓa ha Buthano ḽa Lushaka musi Ndayotewa ntswa I tshi thoma u shuma, a tea u iswa phanḓa nao hu tshi tevhedzwa Ndayotewa ntswa.
2.	Mafhungo maṅwe na maṅwe a songo fhelelaho phanḓa ha Sinethe musi Ndayotewa ntswa I tshi thoma u shuma, a tea u fhiriselwa kha Khoro ya Lushaka ya Mavunḓu, na uri

Khoro I fanela u isa phanḓa na aya mafhungo I tshi tevhedza Ndayotewa ntswa.

### khetho dza buthano ḽa Lushaka

1.	A hu na khetho dza Buthano ḽa Lushaka dzine dza ḓo fariwa phanḓa ha    ḓuvha ḽa 30 Lambamai 1999 nga nnḓa ha musi Buthano ḽi tshi nga vha ḽo fhaladzwa hu tshi tevhedzwa khethekanyo ya 50 (2) nga murahu ha musi ho dzinginywa u sa fulufhela kha Phresidennde hu tshi tevhedzwa khethekanyo ya 102 (2) ya Ndayotewa ntswa.

2.	Khethekanyo ya 50 (1) ya Ndayotewa ntswa I khou fhahewa u swikela 30 Lambamai 1999.
3.	Nangwe ho vha na u fheliswa ha Ndayotewa yo fhiraho, Sheduḽu ya 2 ya iyo Ndayotewa sa zwe ya khwiniswa nga Sheduḽu ya A ya ino Sheduḽ Ii    ḓo shuma—

    a. kha khetho dza u thoma dza Buthano ḽa Lushaka fhasi ha Ndayotewa ntswa;

    b. kha u fhelelwa nga u vha muraḓo wa Buthano kha nyimele dzi sa fani na dze dza ṋetshedzwa kha khethekanyo ya 47(3) ya Ndayotewa ntswa; na

    c. kha u ḓadziwa ha zwikhala kha Buthano, na u ḓadzisa, u sedzuluswa na u shumiswa ha mitevhe ya ḽihoro kha u ḓadzwa ha zwikhala, u swikela khetho dza vhuvhili dza Buthano fhasi ha Ndayotewa ntswa.

4.	Khethekanyo ya 47(4) ya Ndayotewa ntswa yo fhahewa u swikela hu tshi vha na khetho dza vhuvhili dza Buthano ḽa lushaka fhasi ha Ndayotewa ntswa.

### khoro ya Lushaka ya mavunḓu

1.	Kha tshifhinga tshi fhelaho phanḓa ha dzulo ḽa u thoma ḽa vhusimamilayo ha vunḓu ḽo fariwaho nga murahu ha khetho dza u thoma fhasi ha Ndayotewa ntswa—
    a. Vhuimeleli ha mahoro kha Vunḓu kha Khoro ya Lushaka ya Mavunḓu vhu fanela u fana na vhune Sinethe dza 10 dza vha dzo nangiwa hu tshi tevhedzwa khethekanyo ya 48 ya Ndayotewa yo fhiraho; na

    b. U ṋetshedzwa ha vhurumiwa ha tshoṱhe na ha tshipentshela kha mahoro o imelelwaho kha vhusimamailayo ha vunḓu, hu nga nḓila I tevhelaho:## 

##   > VuNḒu         > VhuRumiWa ha TshOṰhe   > VhuRumiWa ha TshipeNTsheLa

  > 1. Kapa          > ANC 5                      > ANC 4  >                   >                              > Vhubvaḓuvha       > NP 1                       

  > 2. Fureisitata   > ANC 4                      > ANC 4                      >                                                  > FF 1                                             >                            ##                       > NP 1                       

## 

##   > VuNḒu                > VhuRumiWa ha TshOṰhe   > VhuRumiWa ha TshipeNTsheLa

  > 3. Gauteng              > ANC 3                      > ANC 3                             >                            >                             > DP 1                       > NP 1                             >                                                         > FF 1                                                    >                                                         > NP 1                       

  > 4. KwaZulu-Natala       > ANC 1                      > ANC 2                             >                            >                             > DP 1                       > IFP 2                             >                                                         > IFP 3                                                   >                                                         > NP 1                       

  > 5. Mpumalanga           > ANC 4                      > ANC 4                             >                                                         > FF 1                                                    >                                                         > NP 1                       

  > 6. Kapa Devhula         > ANC 3                      > ANC 2                             >                            >                             > FF 1                       > NP 2                             >                                                         > NP 2                       

  > 7. Vunḓu ḽa Devhula     > ANC 6                      > ANC 4

  > 8. Devhula Vhukovhela   > ANC 4                      > ANC 4                             >                                                         > FF 1                                                    >                                                         > NP 1                       

  > 9. Kapa Vhukovhela      > ANC 2                      > ANC 1                             >                            >                             > DP 1                       > NP 3                             >                            ##                              > NP 3                       

2.	Ḽihoro ḽo imelelwaho kha vhusimamilayo ha vunḓu—

    a.  Ḽi fanela u nanga vharumiwa vhaḽo vha tshoṱhe u bva kha vhathu vhe vha vha vhe dzisinetha musi Ndayotewa ntswa I tshi thoma u shuma na uri vha tshi ḓo kona u shuma sa vharumiwa vha tshoṱhe, na

    b. vha nga nanga vhaṅwe vhathu sa vharumiwa vhavho vha tshoṱhe fhedzi arali hu si na kana hu na tshivhalo tshi sa eḓaniho tsha dzisinetha dza kale.

3.	Vhusimamilayo ha vunḓu vhu fanela u thola vharumiwa vha tshoṱhe hu tshi tevhedzwa u nangiwa ha mahoro.
4.	Tshiteṅwa tshiṱuku tsha (2) na (3) zwi shuma fhedzi kha u tholwa ha u thoma ha vharumiwa vha tshoṱhe kha Khoro ya lushaka ya Mavunḓu.
5.	Khethekanyo ya 62(1) ya Ndayotewa ntswa a I shumi kha u nangiwa na u tholwa ha sinetha dza kale sa vharumiwa vha tshoṱhe hu tshi tevhedzwa tshiteṅwa tshino.
6.	Milayo na ndaela dza Sinetha zwi no khou shuma musi Ndayotewa ntswa I tshi thoma u shuma zwi tea u shumiswa malugana na mafhungo a Khoro ya Lushaka u swika afho hune ya nga shuma, hu tshi tevhedzwa khwiniso kana u fheliswa hufhio na hufhio.

### sinethe dza tshifhinga tsho fhelaho

1.	Muthu we a vha e Sinethe a songo tholiwaho sa murumiwa wa tshoṱhe kha Khoro ya Lushaka ya Mavunḓu u tea u vha muraḓo wo fhelelaho a no ḓo voutha kha vhusimamilayo ha vunḓu ḽe ḽa mu nanga sa sinetha hu tshi tevhedzwa khethekanyo ya 48 ya Ndayotewa yo fhiraho.

2.	Arali muthu we a vha e Sinethe a khetha u sa tsha vha muraḓo wa vhusimamilayo, uyo muthu u ḓo dzhiiwa sa muthu o ṅalaho mushumo wa vhusinetha phanḓa ha ḓuvha ḽe Ndayotewa ntswa ya thoma u shuma.
3.	Muholo, magavhelo na mbuelo dza vhathu vhe vha vha vhe dzisinethe vho tholiwaho sa vharumiwa vha tshoṱhe kana sa miraḓo ya vhusimamilayo ha vunḓu, I nga si kone u fhungudzwa nga vhanga ḽa u tholwa uho fhedzi.

### khorotshitumbe ya Lushaka

1.	Muthu muṅwe na muṅwe we a vha e Phresidennde, Muthusa- Phresidennde wa Khorotshitumbe, Minisṱa kana Muthusa- Minisṱa wa Riphabuḽiki nga fhasi ha Ndayotewa yo fhiraho musi ndayotewa ntswa I tshi u thoma u shuma, u ḓo isa phanḓa na u fara ofisi u ya nga ha tshiteṅwa tshiṱuku tsha (2).

2.	U swika nga ḽa 30 Lambamai 1999, khethekanyo 84,89,90,91,93, na 96 dza Ndayotewa ntswa dzi tea u dzhiiwa dzi tshi ḓo vhalea sa zwine dza vhaliswa zwone kha Ṱhumetshedzo ya B ya ino Sheduḽu.
3.	Tshiteṅwa tshiṱuku tsha (2) a tshi thivheli Minisṱa we a vha e sinethe musi Ndayotewa ntswa I tshi thoma u shuma, kha u isa phanḓa sa Minisṱa o bulwaho kha khethekanyo ya 91(1)(a) ya Ndayotewa ntswa sa zwine iyo khethekanyo ya vhalisiwa zwone kha Ṱhumetshedzo ya B.

### Vhusimamilayo ha mavunḓu

1.	Muthu muṅwe na muṅwe we a vha e muraḓo kana mufari wa ofisi kha Vhusimamilayo ha vunḓu musi Ndayotewa ntswa
I tshi thoma u shuma, u mbo ḓi vha muraḓo kana mufari wa ofisi kha vhusimamilayo ha vunḓu ḽeneḽo nga fhasi ha

Ndayotewa ntswa nahone u ḓo fara ofisi kana a vha mufari wa ofisi a tshi tevhedza Ndayotewa ntswa na ndayotewa iṅwe na iṅwe ya vunḓu ine ya nga phasisiwa.

2.	Vhusimamilayo ha vunḓu sa zwe ha vhumbiswa zwone u ya nga ha tshiteṅwa tshiṱuku tsha (1) vhu tea u dzhiiwa sa ho khethiwaho nga fhasi ha Ndayotewa ntswa kha tshifhinga tshine tsha ḓo fhela nga ḽa 30 Lambamai 1999.
3.	Kha tshifhinga tshaho tsha ofisi tshi fhelaho nga ḽa 30 Lambamai 1999, nahone hu tshi tevhelwa khethekanyo ya 108(4), vhusimamilayo ha vunḓu ho vhumbiwaho nga tshivhalo tsha miraḓo yo tetshelwaho uho vhusimamilayo kha Ndayotewa yo fhiraho khathihi na tshivhalo tsha

vhasinetha vha tshifhinga tsho fhiraho vhe vha vha miraḓo ya vhusimamilayo u ya nga ha tshiteṅwa tsha 8 tsha ino Sheduḽu.

2.	Milayo na ndaela zwa vhusimamilayo ha vunḓu zwine zwa khou shuma nga tshifhinga tsha musi Ndayotewa ntswa I tshi thoma u shuma, zwi ḓo isa phanḓa na u shuma nga nnḓa ha musi hu tshi nga vha na u khwiniswa kana u fheliswa huṅwe na huṅwe.

### khetho dza Vhusimamilayo ha vunḓu

1.	Naho ho vha na u fheliswa ha Ndayotewa yo fhiraho, Sheduḽu ya 2 ya ino Ndayotewa, sa zwe ya khwiniswa ngaho nga Ṱhumetshedzo ya A kha Sheduḽu ino,I ḓo shuma—
    a. Kha khetho dza u thoma dza vhusimamilayo ha vunḓu fhasi ha Ndayotewa ntswa;

    b. Kha u fhelelwa nga u vha muraḓo wa Vhusimamilayo kha nyimele dzo fhambanaho na dzo ṋetshedzwaho kha khethekanyo ya 106 (3) ya Ndayotewa ntswa; na.

    c. Kha u ḓadza zwikhala kha vhusimamilayo na u ḓadzisa, u sedzulusa na u shumiswa ha mitevhe ya mahoro kha u ḓadza zwikhala, u swikela hu tshi vha na khetho dza vhuvhili dza vhusimamilayo fhasi ha Ndayotewa ntswa.

2.	Khethekanyo ya 106(4) ya Ndayotewa ntswa yo fhahewa malugana na vhusimamilayo ha vunḓu u swikela hu tshi vha na khetho dza vhuvhili dza vhusimamilayo fhasi ha Ndayotewa ntswa.

### khorotshitumbe dza vunḓu

1.	Muthu muṅwe na muṅwe we a vha e Mulangavunḓu kana muraḓo wa Khorotshitumbe ya vunḓu musi Ndayotewa ntswa I tshi thoma u shuma, u ḓo isa phanḓa na u vha kha yeneyo ofisi a tshi tevhedza Ndayotewa ntswa na ndayotewa ifhio na ifhio ya vunḓu ine ya nga phasiswa, fhedzi hu tshi tevhedzwa tshiteṅwa tshiṱuku tsha (2).
2.	U swikela Mulangavunḓu o khethwaho nga murahu ha khetho dza vhusimamilayo ha vunḓu dza u thoma nga fhasi ha Ndayotewa ntswa a tshi thoma u shuma kana vunḓu ḽi tshi phasisa Ndayotewa yaḽo, u ya ngauri hu bvelela zwifhio u thoma, khethekanyo ya 132 na ya 136 ya Ndayotewa ntswa dzi tea u dzhiiwa zwi tshi vhalea sa zwe zwa vheiswa zwone kha Ṱhumetshedzo ya C kha Sheduḽu ino.

### milayotewa ya vunḓu

1.	Ndayotewa ya vunḓu yo phasiswaho phanḓa ha musi Ndayotewa ntswa I tshi thoma u shuma I tea u tevhedza khethekanyo ya 143 ya Ndayotewa ntswa.

### u ṋetshedzwa ha milayo kha mavunḓu

1.	Mulayo malugana na mafhungo ane a kwama sia ḽa mishumo na maanḓa zwo bulwaho kha Sheduḽu ya 4 kana 5 ya Ndayotewa ntswa nahone we musi Ndayotewa ntswa I tshi thoma u shuma, wa vha u tshi langulwa nga maanḓalanga
a re kha khorotshitumbe ya lushaka u nga ṋetshedzwa nga Phresidennde, nga mulevho, kha maanḓalanga a re nga fhasi ha khorotshitumbe ya vunḓu yo vhewaho nga Mulangavunḓu wa vunḓu.

2.	Arali zwi tshi ṱoḓea uri mulayo wo ṋetshedzwaho nga fhasi ha tshiteṅwa tshiṱuku tsha (1) u bveledzwe nga nḓila I fushaho, Phresidennde, nga mulevho a nga—

    a. Khwinisa kana a shandukisa mulayo uri u kone u langa        ṱhalutshedzo yawo kana tshumiso;

    b. hune u ṋetshedzwa ha si shume kha tshipiḓa tsho fhelelaho tshiṅwe na tshiṅwe tsha mulayo, a nga fhelisa kana a phasisa nga huswa, hu na kana hu si na khwiniso kana u shandukiswa ho sumbedzwaho kha phara ya (a), mbetshelo dzenedzo dzine u        ṋetshedzwa ha shuma kana u swika musi ṋetshedzo I tshi shuma khadzo;kana

    c. langula mafhungo maṅwe na maṅwe ane a vhona o tea u ya nga he a kumedzwa, hu tshi katelwa u pfuluswa kana u rumelwa ha mushumi Iwa tshifhinganyana, kana u pfulusiwa ha thundu, vhuḓifhinduleli, pfanelo na mbofho kha kana u bva kha maanḓalanga a khorotshitumbe ya lushaka kana ya vunḓu kana muhasho muṅwe-vho wa muvhuso, ndaulo, tshumelo dza tsireledzo kana tshiṅwe tshiimiswa.

3.	
	1.	Khophi ya mulevho muṅwe na muṅwe yo bviswaho hu tshi tevhedzwa tshiteṅwa tshiṱuku tsha (1) kana (2) I fanela

u ṋetshedzwa Buthano ḽa lushaka na Khoro ya lushaka ya Mavunḓu hu saathuu fhela maḓuvha a 10 mulevho uyo wo anḓadziwa.

(b) Arali Buthano ḽa lushaka na Khoro ya lushaka nga kha ḽikumedzwa zwi tshi tevhedza mulevho kana mbetshelo dziṅwe dzaḽo, mulevho kana mbetshelo zwi ḓo fhela nga zwoṱhe, fhedzi zwi sa kwami—

    i. U vha mulayoni kana u ṱanganedzea ha zwiṅwe na zwiṅwe zwo itwaho hu tshi khou tevhedzwa mulevho kana mbetshelo phanḓa ha musi u tshi fhela nga woṱhe, kana

    ii. pfanelo kana vhuṱalu ho wanalaho kana mushumo kana mulandu wo itwaho phanḓa ha musi u tshi fhela nga woṱhe.

2.	Musi mulayo u tshi ṋetshedzwa nga fhasi ha tshiteṅwa tshiṱuku tsha    (1), zwiṅwe na zwiṅwe zwine zwa ambiwa huṅwe na huṅwe kha mulayo kha maanḓalanga a no khou u langula, zwi fanela u dzhiiwa zwi tshi amba maanḓalanga e a ṋetshedzwa khawo.
3.	U ṋetshedzwa huṅwe na huṅwe ha mulayo nga fhasi ha khethekanyo ya 235 (8) ya Ndayotewa yo fhiraho zwi tshi katela na u khwinisa, u shandukisa kana u fhelisa kana

u phasisa hafhu mulayo muṅwe na muṅwe khathihi na vhukando vhuṅwe na vhuṅwe ho dzhiiwaho nga fhasi ha iyo khethekanyo, zwi ḓo dzhiiwa sa zwo itwaho nga fhasi ha itshi tshiteṅwa.

### milayo ya vhusimamilayo i no khou shuma nnḓa ha vhusimamilayo ha phalamennde

1.	Maanḓalanga a re ngomu ha khorotshitumbe ya lushaka ane a langula milayo ifhio na ifhio I no wela nnḓa ha vhusimamilayo ha Phalamennde musi Ndayotewa ntswa I tshi thoma u shuma, I ḓo isa phanḓa na u langula uyo mulayo u swikela
u tshi ḓo ṋetshedzwa kha maanḓalanga a no wela kha Khorotshitumbe ya vunḓu hu tshi tevhedzwa tshiteṅwa tsha

14 tsha ino Sheduḽu.

2.	Tshiteṅwa tshiṱuku tsha (1) tshi ḓo fhela nga tshoṱhe nga murahu ha miṅwaha mivhili musi Ndayotewa ntswa yo no thoma u shuma.

### Dzikhothe

1.	Khothe iṅwe na iṅwe, zwi tshi katela khothe dza mahosi dze dza vha dzi hone musi Ndayotewa ntswa I tshi thoma u shuma, I ḓo isa phanḓa na u shuma khathihi na u shumisa
maanḓa a re nga fhasi ha vhupo hayo u ya nga ha mulayo une wa shuma khayo, na muthu muṅwe na muṅwe o faraho ofisi sa muofisiri wa zwa vhuhaṱuli u ḓo isa phanḓa na u fara ofisi u ya nga ha mulayo u no khou shuma kha iyo ofisi, zwi tshi ya nga—

	1.	khwiniso iṅwe na iṅwe kana u fheliswa huṅwe na huṅwe ha uyo mulayo; na
	1.	u yelana na Ndayotewa ntswa.

2.	
	1.	Khothe ya Ndayotewa yo thomiwaho nga Ndayotewa yo fhiraho I ḓo vha Khothe ya Ndayotewa nga fhasi ha Ndayotewa ntswa.

(b)…….

> [Tshiteṅwa tshiṱuku tsha (b) tsho thuthwa nga khethekanyo ya. 20 (a) ya Mulayo wa Khwiniso ya Vhurathi ya Ndayotewa wa 2001.]
{:.note}

2.	
	1.	Khothe Khulwane ya Khethekanyo ya Khaṱhululo ya Afrika Tshipembe I    ḓo vha Khothe Khulwane ya Khaṱhululo nga fhasi ha Ndayotewa ntswa.

(b)…….

> [Tshiteṅwa tshiṱuku tsha (b) tsho thuthwa nga khethekanyo ya. 20 (a) ya Mulayo wa Khwiniso ya Vhurathi ya Ndayotewa wa 2001.]
{:.note}

2.	
	1.	Khethekanyo ya vunḓu kana yapo ya khothe khulwane ya Afrika Tshipembe kana khothe Khulwane ya shangohaya kana khethekanyo ya zwa u angaredza ya yeneyo khothe, I ḓo vha Khothe Khulwane nga fhasi ha Ndayotewa ntswa hu songo shandukiswa vhupo hayo ha mishumo, fhedzi hu tshi tevhelwa u dzudzanyululwa huṅwe na huṅwe ho bulwaho kha tshiteṅwa tshiṱuku tsha (6).

(b) Muthu muṅwe na muṅwe o faraho ofisi kana a no dzhiiwa o fara ofisi sa Muhaṱuli-Phresidennde, Muthusa-Muhaṱuli-

Phresidennde kana muhaṱuli wa khothe o bulwaho kha phara ya (a) musi Ndayotewa ntswa I tshi thoma u

shuma, u vha Muhaṱuli-Phresidennde, Muthusa-Muhaṱuli waPhresidennde kana muhaṱuli wa yeneyo khothe nga fhasi ha Ndayotewa ntswa fhedzi hu tshi tevhelwa u dzudzanyululwa huṅwe na huṅwe ho sumbedzwaho kha tshiteṅwa tshiṱuku tsha (6).

2.	Nga nnḓa ha musi zwi sa yelani na he zwa buliwa hone kana zwi tshi tou vha zwi songo tea, zwine zwa ambiwa kha mulayo muṅwe na muṅwe kana maitele kha—

    a. Khothe ya zwa Ndayotewa nga fhasi ha Ndayotewa yo fhiraho, zwi tea u dzhiiwa sa u musi zwi tshi amba Khothe ya Ndayotewa nga fhasi ha Ndayotewa ntswa;

    b. Khothe Khulwane ya Khaṱhululo ya Afrika Tshipembe, zwi tea u dzhiiwa sa musi zwi tshi amba Khothe Khulwane ya Khaṱhululo; na

    c. tshipiḓa tsha vunḓu kana tshipiḓa tsha Khothe Khulwane ya Afrika Tshipembe kana khothe khulwane ya shangohaya kana tshipiḓa nga u angaredza tsha khothe yeneyo, zwi tea u dzhiiwa sa musi zwi tshi amba Khothe Khulwane.

3.	
	1.	Hu saathu fhela tshifhinga musi Ndayotewa ntswa yo no thoma u shuma, khothe dzoṱhe, zwi tshi katela na zwivhumbeo zwadzo, kuvhumbele, kushumele na vhupo ha mishumo khathihi na milayo yo teaho, zwi

tea u dzudzanyululwa hu tshi khou itelwa u thomiwa ha sisṱeme ntswa ya zwa Vhuhaṱuli yo teaho kha ṱhoḓea dza Ndayotewa ntswa.

(b) Muraḓo wa Khabinethe a re na vhuḓifhinduleli ha u langula vhuhaṱuli, a tshi khou shuma o thoma a kwamana na Khomishini ya zwa Vhulamukanyi, u fanela u langula u dzudzanyululwa ho bulwaho kha phara ya (a).

2.	
	1.	Muṅwe na muṅwe o faraho ofisi, musi Mulayo wa Khwiniso ya Ndayotewa wa Riphabuḽiki, wa 2001, u tshi thoma u shuma, sa—

		1.	Phresidennde wa Khothe ya Ndayotewa, u vha Muhaṱuli Muhulwane sa zwo bulwaho kha khethekanyo ya 167 (1) ya Ndayotewa ntswa;

		1.	Muthusa-Phresidennde wa Khothe ya Ndayotewa , u vha Muthusa-Muhaṱuli Muhulwane sa zwo bulwaho kha khethekanyo ya 167 (1)    ya Ndayotewa ntswa;

		1.	Muhaṱuli Muhulwane u vha Phresidennde wa Khothe Khulwane ya Khaṱhululo sa zwo bulwaho kha khethekanyo ya 168 (1) ya Ndayotewa; na

		1.	Muthusa-Muhaṱuli Muhulwane u vha Muthusa- Phresidennde wa Khothe Khulwane ya Khaṱhululo sa zwo bulwaho kha khethekanyo ya 168 (1) ya Ndayotewa ntswa.

    b. Milayo, ndaulo kana tsumbasia dzo vhewaho nga Phresidennde wa Khothe ya Ndayotewa kana Muhaṱuli Muhulwane zwine zwa khou shuma phanḓa ha musi Ndayotewa ya Riphabuḽiki ya Afrika Tshipembe I tshi thoma u shuma.

    c. Nga nnḓa ha musi zwi sa yelani na he zwa buliwa hone kana zwi tshi tou vha zwi songo tea, zwine zwa ambiwa kha mulayo muṅwe na muṅwe kana maitele maṅwe na maṅwe kha Muhaṱuli Muhulwane kana Phresidennde wa Khothe ya Ndayotewa, zwi fanela u dzhiiwa sa Muhaṱuli Muhulwane sa zwo bulwaho kha khethekanyo ya 167 (1) ya Ndayotewa ntswa.

> [Tshiteṅwa tshiṱuku tsha (7) tsho ḓadziswa nga khethekanyo ya. 20 (b) ya Mulayo wa Khwiniso ya Vhurathi ya Ndayotewa wa 2001.]
{:.note}

### milandu i saathu u fhela i re phanḓa ha khothe

1.	Matshimbidzele a milandu yoṱhe ye ya vha I saathu u fhela khothe musi Ndayotewa I tshi thoma u shuma, I fanela u shumiwa nayo sa zwine ha tou nga Ndayotewa ntswa a I athu u phasiswa nga nnḓa ha musi vhulamukanyi vhu tshi zwi ṱoḓisa nga nḓila iṅwe vho.

### maanḓalanga a zwa vhutshutshisi

1.	Khethekanyo ya 108 ya Ndayoyotewa yo fhiraho I ḓo isa phanḓa na u shuma u swikela Mulayo wa Phalamennde wo bulwaho kha khethekanyo ya 179 ya Ndayotewa ntswa u tshi thoma u shuma. Tshino tshiteṅwa tshiṱuku a tshi khakhisi
u tholiwa ha Mulangi wa Vhutshutshisi wa Lushaka hu tshi tevhedzwa khethekanyo ya 179.

2.	Mulangavhatshutshisi o faraho ofisi musi Ndayotewa ntswa I tshi thoma u shuma u ḓo isa phanḓa na u shuma hu

tshi tevhedzwa mulayo u shumaho kha ofisi yawe, hu tshi tevhedzwa tshiteṅwa tshiṱuku tsha (1).

### miano na khwaṱhisedzo

1.	Muthu a no khou isa phanḓa na u shuma ofisini hu tshi tevhedzwa ino Sheduḽu nahone o itaho muano wa ofisi kana u ita
khwaṱhisedzo fhasi ha Ndayotewa yo fhiraho, ha kombetshedzwi u dovholola muano wa ofisi kana khwaṱhisedzo fhasi ha Ndayotewa ntswa.

### Zwiṅwe Zwiimiswa zwa Ndayotewa

1.	Kha ino Ndayotewa, “Zwiimiswa zwa Ndayotewa” zwi amba —
    a. Mutsireledzi wa Tshitshavha.

    b. Khomishini ya Pfanelo dza Vhuthu ya Afrika Tshipembe;

> [Phara ya. (b) yo khwiniswa nga khethekanyo ya. 4 ya Mulayo wa Khwiniso ya Vhuvhili ya Ndayotewa wa 1998.]
{:.note}

	1.	Khomishini ya zwa Ndinganyiso ya Mbeu.
	1.	Muoditha-Dzhenerala.
	1.	Bannga Khulwane ya Afrika Tshipembe. (f) Khomishini ya zwa Gwama.

(g) Khomishini ya Tshumelo ya zwa Vhuhaṱuli; kana

(h) Bodonyangaredzi ya Nyambo dza Afrika Tshipembe.

2.	Tshiimiswa tshiṅwe na tshiṅwe tsha ndayotewa tsho thomiwaho nga fhasi ha Ndayotewa yo fhiraho tshi ḓo isa phanḓa na u shuma u ya nga ha mulayo u no khou shuma khatsho, nahone muthu muṅwe na muṅwe o faraho ofisi sa

muraḓo wa khomishini, muraḓo wa bodo ya Bannga Khulwane kana Bodonyangaredzi ya Nyambo dza Afrika Tshipembe, Mutsireledzi wa Tshitshavha kana Muoditha-Dzhenerala, musi Ndayotewa ntswa I tshi thoma u shuma, u ḓo isa phanḓa na u shuma u ya nga ha mulayo u no khou shuma kha iyo ofisi, hu tshi tevhelwa—

	1.	u khwiniswa kana u fheliswa huṅwe na huṅwe ha uyo mulayo; na
	1.	u yelana na Ndayotewa ntswa.

2.	Khethekanyo ya 199(1), 200(1), 3 na (5) u swika kha (11) na

(201) u swika kha 206 dza Ndayotewa yo fhiraho dzi ḓo isa phanḓa na u shuma u swikela dzi tshi fheliswa nga Mulayo wa Phalamennde wo phasiswaho hu tshi tevhedzwa khethekanyo ya 75 ya Ndayotewa ntswa.

2.	Miraḓo ya khomishini ya Tshumelo ya zwa Vhuhaṱuli vho bulwaho kha khethekanyo ya 105 (1)(h) ya Ndayotewa yo fhiraho vha ḓo ima u vha miraḓo ya khomishini musi miraḓo yo sumbedzwaho kha khethekanyo ya 178(1) (i) ya Ndayotewa ntswa vha tshi tholiwa.
3.	
	1.	Khoro ya Volkstaat yo thomiwaho hu tshi tevhedzwa Ndayotewa yo fhiraho I ḓo isa phanḓa na u shuma hu tshi tevhedzwa milayo I shumaho khayo, nahone muṅwe na muṅwe o faraho ofisi sa muraḓo wa Khoro musi Ndayotewa ntswa I tshi thoma u shuma, u ḓo isa phanḓa na u shuma hu tshi tevhedzwa mulayo u shumaho kha yeneyo ofisi, hu tshi tevhedzwa—

		1.	Khwiniso ifhio na ifhio kana u fheliswa ha uyo mulayo;

		1.	u yelana hayo na Ndayotewa ntswa.

(b) Khethekanyo ya 184 A na 184 B (1) (a), (b) na (d) ya Ndayotewa yo fhiraho dzi ḓo isa phanḓa na u shuma u swikela dzi tshi fheliswa nga Mulayo wa Phalamennde wo phasiswaho hu tshi tevhedzwa khethekanyo ya 75 ya Ndayoyotewa ntswa.

### u phasiswa ha mulayo u ṱoḓiwaho nga Ndayotewa ntswa

1.	Hune Ndayotewa ntswa ya ṱoḓa u phasiswa ha mulayo wa lushaka kana wa vunḓu, uyo mulayo u tea u phasiswa nga maanḓalanga o teaho nahone hu saathu u fhela tshifhinga tshilapfu u bva ḓuvha ḽe Ndayotewa ntswa ya thoma u shuma.

2.	Khethekanyo ya 198 (b) ya Ndayotewa ntswa I nga si kone u shumiswa u swikela mulayo wo bulwaho kha iyo khethekanyo u tshi phasiswa.
3.	Khethekanyo ya 199(3)(a) ya Ndayotewa ntswa I nga si kone u shumiswa phanḓa ha musi hu tshi fhela miṅwedzi miraru nga murahu ha musi milayo yo bulwaho kha iyo khethekanyo I tshi phasiswa.
4.	Mulayo wa lushaka wo bulwaho kha khethekanyo ya 217(3) ya Ndayotewa ntswa u tea u phasiswa hu saathu u fhela miṅwaha miraru u bva ḓuvha    ḽe Ndayotewa ntswa ya thoma u shuma, fhedzi na u sa vha hone ha uyu mulayo kha tshino tshifhinga a zwi thivheli u shumiswa ha mbekanyamaitele yo bulwaho kha khethekanyo ya 217 (2).
5.	U swika musi Mulayo wa Phalamennde wo bulwaho kha khethekanyo ya 65(2) ya Ndayotewa ntswa u tshi phasiswa, vhusimamilayo ha vunḓu vhuṅwe na vhuṅwe vhu nga nanga nḓila dzine ngadzo maanḓalanga a ṋewa vhurumiwa haho u voutha vhuimoni haho kha Khoro ya Lushaka ya Mavunḓu.
6.	U swika musi mulayo wo bulwaho kha khethekanyo ya 229(1)(b) ya Ndayotewa ntswa u tshi phasiswa, masipala u vha a tshee na maanḓa a u vhea mithelo miṅwe na miṅwe,

muingamuthelo kana mithelo ya zwibveledzwa zwo rengiwaho kana u rengiselwa nnḓa dze a hweswa maanḓa a u dzi vhea musi Ndayotewa I tshi thoma u shuma.

### Vhuthihi ha lushaka na u pfumedzana

1.	Hu sa sedzwi mbetshelo dzifhio na dzifhio dza Ndayotewa ntswa naho ho vha na u fheliswa ha Ndayotewa yo fhiraho, mbetshelo dzoṱhe dzi kwamanaho na u farela dzi re ngomu
ha Ndayotewa yo fhiraho fhasi ha ṱhoho “Vhuthihi ha lushaka na u pfumedzana” zwi ḓo dzhiiwa sa tshipiḓa tsha Ndayotewa ntswa, u itela u bveledza Mulayo wa Ṱhuṱhuwedzo ya Vhuthihi ha Lushaka na u Pfumedzana wa 1995 (Mulayo wa vhu 34 wa 1995), sa zwe wa khwinisiswa zwone hu tshi katelwa na ndeme yawo.

2.	U itela ndivho dza tshiteṅwa tshiṱuku tsha (1), ḓuvha ḽa “6 Nyendavhusiku 1993” hune ḽa vhonala kha mbetshelo dza Ndayotewa yo fhiraho fhasi ha ṱhoho ine ya ri “Vhuthihi ha Lushaka na u Pfumedza”, hu fanela u vhalwa sa “11 Shundunthule 1994”.

> [Tshiteṅwa tshiṱuku tsha (2) tsho ḓadziswa nga khethekanyo ya. 3 ya Mulayo wa Khwiniso ya u Thoma ya Ndayotewa wa 1997.]
{:.note}

### mulayotibe wa pfanelo

1.	Mulayo wa lushaka wo sumbedzwaho kha khethekanyo ya 9 (4), 32 (2)    na 33(3) ya Ndayotewa ntswa u fanela u phasiswa hu saathu u fhela miṅwaha miraru u bva ḓuvha ḽe Ndayotewa ntswa ya thoma u shuma.

2.	U swikela mulayo wo bulwaho kha khethekanyo ya 32 (2) na 33 (3) ya Ndayotewa ntswa u tshi phasiswa—

    a. khethekanyo ya 32(1) I ḓo dzhiiwa I tshi vhalea ngaurali: “(1)        Muthu muṅwe na muṅwe u na pfanelo ya u wana mafhungo oṱhe a re kha muvhuso kana muraḓo muṅwe na muṅwe wa muvhuso kha sia ḽifhio na ḽifhio ḽa muvhuso, arali ayo mafhungo a tshi ṱoḓea kha u shumisa na u tsireledza pfanelo dzavho.”; na

    b. khethekanyo ya 33(1) na (2) dzi fanela u dzhiiwa sa dzi vhaleaho nga nḓila I tevhelaho:

“Muthu muṅwe na muṅwe u na pfanelo ya—

	1.	nyito ya ndaulo I re mulayoni hune ha wanala uri pfanelo dzifhio na dzifhio dzawe kana madzangalelo awe a tshi kwamea kana u shushedzwa;
	1.	nyito ya matshimbidzele a ndaulo kwayo musi pfanelo dzawe kana ndavhelelo dzawe dzi re mulayoni dzi tshi kwamea kana u shushedzwa;
	1.	u ṋewa zwiitisi zwo tou ṅwaliwaho zwa nyito ya ndaulo I kwamaho pfanelo dzavho dzifhio kana dzifhio kana madzangalelo awe nga nnḓa ha musi zwiitisi izwo zwo anḓadziwa;
	1.	nyito ya ndaulo yo teaho malugana na zwiitisi zwo fhiwaho musi pfanelo dzifhio na dzifhio dzawe dzi tshi kwamea kana u shushedzwa.”.

2.	Khethekanyo dza 32(2) na 33(3) dzaa Ndayotewa ntswa dzi ḓo fhela nga dzoṱhe arali mulayo wo bulwaho kha khethekanyo idzo nga u tevhekana wa sa phasiswa hu saathu u fhela miṅwaha miraru u bva ḓuvha ḽe Ndayotewa ya thoma u shuma.

### Ndaulo ya muvhuso na tshumelo dza tsireledzo

1.	Khethekanyo dza 82(4)(b), 215, 218(1), 219(1), 224 u swika kha
228, 236(1), (2), (3), (6), (7)(b) na (8), 237(1) na (2)(a) na 239(4)

na (5) dza Ndayotewa yo fhiraho dzi ḓo isa phanḓa na u shuma sa u tou nga Ndayotewa yo fhiraho a yo ngo fheliswa, hu tshi tevhedzwa—

	1.	khwiniso ya idzo khethekanyo sa zwe zwa buliswa zwone kha    Ṱhumetshedzo ya D;
	1.	dziṅwe khwiniso kana u fheliswa ha idzo khethekanyo nga Mulayo wa Phalamennde wo phasiswaho hu tshi tevhedzwa khethekanyo ya 75 ya Ndayotewa ntswa; na
	1.	u yelana na Ndayotewa ntswa.

2.	Khomishini ya Tshumelo ya Muvhuso na khomishini dza tshumelo ya mivhuso ya vunḓu sa zwo bulwaho kha Ndima ya 13 ya Ndayotewa yo fhiraho dzi ḓo isa phanḓa na u shuma dzi tshi tevhedza Ndima iyo na mulayo u shumaho khadzo

sa zwine ha tou nga iyo ndima a yo ngo fheliswa, u swikela Khomishini na khomishini dza tshumelo ya mivhuso ya vunḓu dzi tshi fheliswa nga Mulayo wa Phalamennde wo phasiswaho hu tshi tevhedzwa khethekanyo ya 75 ya Ndayotewa ntswa.

2.	U fheliswa ha Ndayotewa yo fhiraho a zwi kwami mulevho ufhio na ufhio wo bviswaho nga fhasi ha khethekanyo ya 237(3) ya Ndayotewa yo fhiraho nahone mulevho ufhio na ufhio wo raloho u ḓo isa phanḓa na u shuma, hu tshi tevhedzwa—

    a. khwiniso kana u fheliswa hufhio na hufhio; na

    b. u yelana na Ndayotewa ntswa.

### huṅwe u sa tea u vha kha Vhusimamilayo

1.	Muthu muṅwe na muṅwe ane musi Ndayotewa I tshi thoma u shuma, a vha a tshi khou shuma tshigwevho tsha miṅwedzi I fhiraho 12 kha Riphabuḽiki hu si na u nanga u badela ndaṱiso ha ngo tea u vha muraḓo wa Buthano ḽa Lushaka kana vhusimamilayo ha vunḓu.

2.	U sa tea ha muthu hu tshi tevhedzwa tshiteṅwa tshiṱuku tsha (1)—

    a. hu a fhela nga hoṱhe arali u wanwa mulandu hu tshi vhetshelwa thungo kha khaṱhululo kana tshigwevho tshi tshi fhungudziwa kha khaṱhululo tsha vha tshigwevho tshi sa thivheli muthu onoyo; na uri

    b. hu ḓo fhela nga murahu ha miṅwaha miṱanu musi tshigwevho tsho fhela.

### muvhuso wapo

1.	Hu sa sedzwi mbetshelo dza khethekanyo ya 151,155,156 na 157 dza Ndayotewa ntswa—
    a. mbetshelo dza Mulayo wa Tshifhinganyana wa Muvhuso wapo wa 1993        (Mulayo wa vhu 209 wa 1993), sa zwine wa nga khwiniswa tshifhinga tshiṅwe na tshiṅwe nga mulayo wa lushaka zwi tshi yelana na Ndayotewa ntswa, dzi kha ḓi ḓo bvela phanḓa na u shuma u ya nga Khoro ya Masipala u swikela Khoro ya Masipala ine ya ḓo imela khoro I tshi ḓivhadzwa uri yo khethiwa nga kha mvelelo dza khetho dza Khoro dza Masipala dza u thoma dza u angaredza nga murahu ha musi Ndayotewa ntswa I tshi thoma u shuma; nahone

> [Tshiteṅwa tshiṱuku tsha (a) tsho imelwa nga khethekanyo ya. 5 (a) ya Mulayo wa Khwiniso ya Vhuvhili ya Ndayotewa wa 1998.]
{:.note}

	1.	murangaphanḓa wa sialala wa tshitshavha tshine tsha khou tevhela sisṱeme ya mulayo wa tshithu nahone a dzulaho fhethu hu re fhasi ha muvhuso wa

tshifhinganyana wa khoro yapo, khoro ya tshifhinganyana kana khoro yatshifhinganyana ya vhaimeleli, yo bulwaho kha Mulayo wa Muvhuso wapo waTshifhinganyana wa 1993, nahone wo ṱaluswaho kha khethekanyo ya 182

ya Ndayotewa yo fhiraho, u tea u vha muraḓo a songo nangiwaho wa khoro uswika Khoro ya Masipala ine ya ḓo imela khoro I tshi ḓivhadzwa uri yokhethiwa nga mvelelo dza khetho dza u thoma dza Khoro dza Masipala dza uangaredza nga murahu ha musi Ndayotewa ntswa I tshi thoma u shuma.

> [Tshiteṅwa tshiṱuku tsha (b) tsho imelwa nga khethekanyo ya. 5(a) ya Mulayo wa Khwiniso ya Vhuvhili ya Ndayotewa wa 1998.]
{:.note}

2.	Khethekanyo ya 245 (4) ya Ndayotewa yo fhiraho I ḓo isa phanḓa na u shuma u swikela u shuma ha iyi khethekanyo hu tshi fhela nga hoṱhe. Khethekanyo ya 16 (5) na (6) ya Mulayo wa Tshifhinganyana wa Muvhuso Wapo, wa 1993 u nga si kone u fheliswa phanḓa ha ḽa 30 Lambamai 2000.

> [Tshiteṅwa tsha (2) tsho khwiniswa nga khethekanyo ya. 5 (b) ya Mulayo wa Khwiniso ya Vhuvhili ya Ndayotewa wa 1998.]
{:.note}

### u vhewa nga nḓila ya tsireledzo ha milayo ya phalamennde na ya vunḓu

1.	Khethekanyo 82 na 124 dza Ndayotewa ntswa a dzi kwami u vhewa nga nḓila yo tsireledzeaho ha Milayo ya Phalamennde kana ya vunḓu yo phasiswaho phanḓa ha musi Ndayotewa ntswa I tshi thoma u shuma.

### u ṅwaliswa ha thundu i sa sudzulusei ya muvhuso

1.	Musi hu tshi bviswa ṱhanziela nga maanḓalanga I sumbaho uri thundu I sa sudzulusei ya muvhuso ndi ya muvhuso muṅwe u ya nga khethekanyo ya 239 ya Ndayotewa yo fhiraho, redzhisiṱara wa tsumbavhuṋe u tea u ṅwalisa rekhodo dzenedzo kana a khwaṱhisedza vhuṱanzi uho kha redzhisiṱara yo teaho, tsumbavhuṋe kana ḽiṅwe ḽiṅwalo u sumbedza uri thundu iyi I sa sudzulusei I kha dzina ḽa muvhuso wonoyo.

2.	A hu na muthelo, kana mbadelo ine ya ḓo vha hone malugana na u    ṅwaliswa u ya nga ha tshiteṅwa tshiṱuku tsha (1).

# ṰhumeTsheDZO ya a

## khwiniso kha sheduḽu ya 2 kha Ndayotewa ya kale

#### u thivha tshiteṅwa tsha 1 nga tshiteṅwa tshi tevhelaho:

“1. Mahoro o ṅwaliswaho hu tshi tevhedzwa mulayo wa lushaka nahone a nokhou pikisana kha khetho dza Buthano ḽa Lushaka, a ḓo nanga vhonkhethenikha idzo khetho u bva kha mitevhe ya vhonkhetheni yo

dzudzanyiwaho hu tshi tevhelwa Sheduḽu ino na mulayo wa lushaka.”.

#### u thivha tshiteṅwa tsha 2 nga tshiteṅwa tshi tevhelaho:

“2. Madzulo kha Buthano ḽa Lushaka sa zwe zwa tiwa u ya nga khethekanyoya 46 ya Ndayotewa ntswa a ḓo ḓadzwa nga nḓila I tevhelaho—

	1.	Hafu ya madzulo u bva kha mutevhe wo ṋekedzwaho nga mahoro eneo, hu na madzulo o tiwaho o vhetshelwaho thungo hu tshi itelwa dzingu    ḽiṅwe na ḽiṅwe sa zwe zwa vheiswa zwone nga Khomishini I tshi itela khetho dza Buthano dzi tevhelaho, hu tshi dzhielwa nṱha data ya tsedzuluso ya vhakhethi na vhuimeleli nga mahoro a re na dzangalelo.
	1.	Hafu iṅwe ya madzulo a bvaho kha mutevhe wa lushaka wo ṋekedzwaho nga mahoro eneo kana mitevhe ya dzingu fhethu he mitevhe ya lushaka ya si ṋekedzwe.”.

#### u bviswa ha tshiteṅwa tsha 3 ha dzheniswa tshiteṅwa tshi tevhelaho:

“3. Mitevhe ya vhonkhetheni yo ṋekedzwaho nga ḽihoro nga u angaredza, Iḓo vha na madzina ane a si vhe nṱha ha tshivhalo tsha madzulo a re khaButhano ḽa Lushaka, nahone mutevhe muṅwe na muṅwe u ḓo sumbedza

madzina nga nḓila I tevhekanaho ine ya takalelwa sa zwe zwa tiwa ngaḽihoro.”.

#### u khwiniswa ha tshiteṅwa tsha 5 nga u thivha maipfi a rangelaho phara ya (a) nga maipfi a tevhelaho:

“5. Madzulo o bulwaho kha tshiteṅwa tsha 2(a) a ḓo avhelwa u ya nga madzingu kha mahoro ane a khou pikisana kha khetho nga nḓila I tevhelaho:”.

1.	#### u khwiniswa ha tshiteṅwa tsha 6—

    a. nga u thivha maipfi a rangelaho phara ya (a) nga maipfi a tevhelaho:

“6. Madzulo o bulwaho kha tshiteṅwa tsha 2(b) a ḓo avhelwa kha mahoro ane a khou pikisana kha khetho nga nḓila I tevhelaho:”; na

	1.	nga u thivha phara ya (a) nga phara I tevhelaho:

“(a) mukovhe wa dzivouthu u ya nga madzulo u ḓo tiwa nga u kovha tshivhaloguṱe tsha vouthu dza lushaka Iwoṱhe nga tshivhalo tsha madzulo a re kha Buthano ḽa Lushaka, ha engedzwa nga nthihi, ha dohwa ha engedzwa na nthihi kha mvelelo, hu sa dzhielwi nṱha zwipiḓa, hu ḓo vha wone mukovhe wa madzulo nga tshidzulo tshithihi.”.

#### khwiniso ya tshiteṅwa tsha 7(3) nga u thivha phara ya (b) nga phara i tevhelaho:

“(b) Mukovhe wo khwiniswaho nga tshidzulo tshithihi u ḓo itiwa nga u kovha tshivhaloguṱe tsha dzivouthu dza lushaka Iwoṱhe, ho ṱusiwa vouthu dza lushaka Iwoṱhe

dzo vouthelaho ḽihoro ḽo bulwaho kha phara ya (a), nga tshivhalo tsha madzulo a re kha Buthano, ha engedzwa nga nthihi, ha konou ṱuswa tshivhalo tsha madzulo tsho avhelwaho Iwa u fhedzisela ḽihoro ḽo bulwaho kha phara ya (a).”.

#### u thivha tshiteṅwa tsha 10 nga tshiteṅwa tshi tevhelaho:

“10. Tshivhalo tsha madzulo kha vhusimamilayo ha vunḓu vhuṅwe na vhuṅwe tshi ḓo tiwa hu tshi tevhelwa khethekanyo ya 105 ya Ndayotewa ntswa.”.

#### u thivhiwa ha tshiteṅwa tsha 11 nga tshiteṅwa tshi tevhelaho:

“11. Mahoro o ṅwalisiwaho hu tshi tevhelwa mulayo wa lushaka na u pikisana kha khetho dza vhusimamilayo, a ḓo nanga vhonkhetheni vha vhusimamilayo honoho ha

vunḓu ḽeneḽo vhane vha vha kha mutevhe wa vunḓu wo dzudzanywaho hu tshitevhedzwa ino Sheduḽu na mulayo wa lushaka.”.

#### u thivhiwa ha tshiteṅwa tsha 16 nga tshiteṅwa tshi tevhelaho:

“U nangiwa ha vhaimeleli

1.	Nga murahu ha musi ho no fhedzwa u vhalwa dzivouthu, tshivhalotsha vhaimeleli vha ḽihoro ḽiṅwe na ḽiṅwe tsho no wanala na mvelelo dzakhetho dzo no

ḓivhadzwa u ya nga khethekanyo ya 190 ya Ndayotewa ntswa, Khomishini Iḓo ri hu saathu u fhela maḓuvha mavhili mvelelo dzo ḓivhadzwa, khamutevhe muṅwe na muṅwe wa vhonkhetheni ya nanga vhaimeleli vha ḽihoroḽiṅwe na ḽiṅwe vhusimamilayoni u ya nga mulayo.

2. Musi ho no nangiwa hu tshi tevhelwa tshiteṅwa tshiṱuku tsha (1), arali dzina ḽa nkhetheni ḽa wanala ḽi kha mutevhe u no fhira muthihi wa Buthano ḽa Lushaka kana kha mitevhe ya Buthano ḽa Lushaka na wa vhusimamilayo

ha vunḓu (arali khetho dza Buthano ḽa Lushaka na dza vhusimamilayo havunḓu zwo itiwa nga tshifhinga tshithihi), nahone nkhetheni uyo a tshikhou tea u ḓivhadzwa sa muimeleli fhethu hu no fhira huthihi, ḽihoro ḽeḽa ṋekedza mutevhe wonoyo, ḽi ḓo ri hu saathu u fhela maḓuvha mavhili uṱanganedzwa ha khetho ho no bulwaho afho murahu ho no itwa, ḽa sumbedzakha Khomishini mutevhe wa vhonkhetheni une muthu uyo a tea u nangiwakana vhusimamilayo vhune a tea u shuma khaho, ngauralo dzina ḽankhetheni ḽi ḓo bviswa kha miṅwe mitevhe.

2. U bva afho Khomishini I ḓo anḓadza mutevhe wa madzina a vhaimeleli kha vhusimamilayo.”..

#### u khwiniswa ha tshiteṅwa tsha 18 nga u bvisa phara ya (b) ya imelwa nga phara i tevhelaho:

“(b) muimeleli u tholiwa sa murumelwa wa tshoṱhe kha Khoro ya Lushaka yaMavunḓu;”.

#### u thivhiwa ha tshiteṅwa tsha 19 nga tshiteṅwa tshi tevhelaho:

“19. Mutevhe wa vhonkhetheni vha ḽihoro wo bulwaho kha tshiteṅwa tsha 16(1) u nga engedzwa luthihi fhedzi nga tshifhinga tshiṅwe na tshiṅwe husaathu u fhira miṅwedzi

ya 12 u bva tshe ha nangiwa vhaimeleli hu tshi tevhelwa tshiteṅwa tsha 16 ha itiwa, u itela u ḓadza zwikhala zwi si na vhathu: Tenda u engedzwa uho ha itwa mafheloni a mutevhe wonoyo.”.

#### u thivhiwa ha tshiteṅwa tsha 23 nga tshiteṅwa tshi tevhelaho:

“Zwikhala

1.	Arali ha vha na tshikhala vhusimamilayoni hune ino Sheduḽu ya shuma,    ḽihoro ḽe ḽa nanga muraḓo ane a khou bva tshidzuloni ḽi ḓo ḓadza tshikhala itsho nga u nanga muthu—

    a. ane dzina ḽawe ḽa wanala kha mutevhe wa vhonkhetheni une muthu uyo ane a khou bva tshidzuloni a vha o nangwa khawo; na

    b. ane a vha tsini kha u tea nahone a wanalaho kha mutevhe.

2.	Dzina ḽa muthu o nangiwaho u ḓadza tshikhala ḽi ḓo ṋekedzwa Mulangadzulo nga u tou ṅwala.
3.	Arali ḽihoro ḽo imelwaho kha vhusimamilayo ḽi tshi nga fhaladzwa kana ḽi si tsha vha hone, miraḓo yaḽo ya ṱutshela madzulo avho hu tshi tevhelwa tshiteṅwa tsha 23A(1), madzulo ayo a ḓo avhelwa mahoro o salaho zwa tou nga ndi madzulo e a vha o balelwa vhaṋe hu tshi tevhelwa tshiteṅwa tsha 7 kana 14, sa zwine zwa nga vha ngazwo.”.

#### u dzheniswa ha tshiteṅwa tshi tevhelaho nga murahu ha tshiteṅwa tsha 23:

“Zwiṅwe zwiitisi zwa u fhelelwa nga u vha muraḓo wa vhusimamilayo

23A. (1) Muthu u fhelelwa nga u vha muraḓo wa vhusimamilayo vhune Sheduḽu ino ya shuma arali muthu onoyo o guma u vha muraḓo wa ḽihoro ḽe ḽa nanga muthu onoyo sa muraḓo wa vhusimamilayo.

2.	Nga nnḓa ha tshiteṅwa tshiṱuku tsha (1) ḽihoro ḽiṅwe na ḽiṅwe ḽa poḽitiki ḽine ḽa vha hone ḽi nga shandukisa dzina ḽaḽo tshifhinga tshiṅwe na tshiṅwe.
3.	Mulayo wa Phalamennde u nga ri nga murahu ha tshifhinga tshi pfadzaho Ndayotewa ntswa yo thoma u shuma, wa phasiswa hu tshi tevhelwa khethekanyo ya
76 (1) ya Ndayotewa ntswa u khwinisa tshiteṅwa itshi na tshiteṅwa tsha23 u itela uri hu vhe na nḓila ine zwa nga konadzea uri muraḓo wavhusimamilayo we a guma u vha muraḓo wa ḽihoro ḽe ḽa mu nanga a kone udzula e muraḓo wa vhusimamilayo honoho.

2.	Mulayo wa Phalamennde wo buliwaho kha tshiteṅwa tshiṱuku tsha (3) u dovha hafhu wa tendela—

    a.  ḽihoro ḽi re hone ḽi tshi ṱangana na ḽiṅwe ḽihoro; kana

    b.  ḽihoro ḽiṅwe na ḽiṅwe ḽi tshi khethekana ḽa vha na mahoro a no fhira ḽithihi.”.

1.	#### u thuthwa ha tshiteṅwa tsha 24.
1.	u khwiniswa ha tshiteṅwa tsha 25—
    a. nga u thivha ṱhalutshedzo ya “Khomishini” nga ṱhalutshedzo I tevhelaho:

" ‘Khomishini’ zwi amba Khomishini ya Khetho yo bulwaho kha khethekanyoya 190 ya Ndayotewa ntswa; na

	1.	nga u dzhenisa ṱhalutshedzo I tevhelaho nga murahu ha ṱhalutshedzo ya “mutevhe wa lushaka”:

“‘‘Ndayotewa ntswa’ zwi amba Ndayotewa ya Riphabuḽiki ya AfrikaTshipembe, ya 1996;”.

#### u thuthwa ha tshiteṅwa tsha 26.

ṰhumeTsheDZO ya b

muvhuso wa Vhuthihi ha Lushaka: sia ḽa Lushaka

1.	khethekanyo ya 84 ya Ndayotewa ntswa i lavhelelwa u vha na iṅwe khethekanyo ṱhukhu i tevhelaho:

“(3) Phresidennde u fanela u kwamana na Vhathusa- Phresidennde—

	1.	kha mveledziso na tshumiso ya mbekanyamaitele dza muvhuso wa lushaka;
	1.	kha mafhungo oṱhe a yelanaho na ndangulo ya Khabinethe na

nga u ita mushumo wa Khabinethe;

	1.	kha u ṋetshedza Vhathusa-Phresidennde mishumo;
	1.	phanḓa ha musi a tshi ita u thola hufhio kana hufhio fhasi ha Ndayotewa kana mulayo ufhio na ufhio zwi tshi katela na u tholwa ha vhaambasada kana vhaṅwe vhaimeleli vha zwa vhudipulomati;
	1.	phanḓa ha musi a tshi thola khomishini ya ṱhoḓisiso; (f) phanḓa ha musi a tshi vhidza referandamu; na

(g) phanḓa ha musi a tshi hangwela kana u vhofholola vhatshinyi.”.

#### khethekanyo ya 89 ya Ndayotewa ntswa i lavhelelwa u vha na iṅwe khethekanyo ṱhukhu i tevhelaho:

“(3) khethekanyo ṱhukhu ya (1) na (2) dzi shuma na kha Muthusa-Phresidennde.”.

#### phara ya (a) ya khethekanyo ya 90 (1) ya Ndayotewa ntswa i lavhelelwa u vhalea nga nḓila i tevhelaho:

“(a) Muthusa-Phresidennde o tholiwaho nga Phresidennde;”.

#### khethekanyo ya 91 ya Ndayotewa ntswa i lavhelelwa u vhalea nga u rali:

“Khabinethe

1.	Khabinethe yo vhumbiwa nga Phresidennde, Vhathusa- Phresidennde na—

    a. Minisṱa vha sa fhiriho 27 vhane vha vha miraḓo ya Buthano ḽa Lushaka, vho tholiwaho hu tshi tevhedzwa khethekanyo ṱhukhu ya (8) u swika 12, na

    b. Minisṱa muthihi ane a si vhe muraḓo wa Buthano ḽa Lushaka nahone o tholiwaho hu tshi tevhedzwa khethekanyo ṱhukhu ya (13) tenda Phresidennde a

tshi shuma a kwamana na Vhathusa-Phresidennde na vharangaphanḓa vha mahoro ane a khou dzhenelela, vha tshi vhona u tholiwa ha Minisṱa onoyo ho tea.

2.	Ḽihoro ḽiṅwe na ḽiṅwe ḽo faraho madzulo a si ho fhasi ha 80 kha Buthano ḽa Lushaka ḽo tea u thola Muthusa-

Phresidennde muthihi a tshi bva kha miraḓo ya Buthano.

2.	Arali hu si na ḽihoro kana ḽihoro ḽithihi ḽo fara madzulo a 80 kana u fhira Buthanoni, ḽihoro ḽine ḽa vha na madzulo manzhisa ḽo faraho tshiimo tsha vhuvhili tsha tshivhalo tsha madzulo tshihulusa ḽiṅwe na ḽiṅwe ḽalo ḽo tea u thola Muthusa-Phresidennde muthihi a tshi bva kha miraḓo ya Buthano.
3.	Musi o nangiwa, Muthusa-Phresidennde a nga nanga u sala e muraḓo kana a guma u vha muraḓo wa Buthano.
4.	Muthusa-Phresidennde vha nga shumisa maanḓa nahone vha fanela u ita mishumo yo kumedzwaho ofisi ya Muthusa-Phresidennde nga Ndayotewa kana yo avhelwaho yeneyo ofisi nga Phresidennde.
5.	Muthusa-Phresidennde u fara ofisi—

    a. u swika 30 Lambamai 1999 nga nnḓa ha u thivhiwa kana u litshiswa nga ḽihoro ḽine ḽa thola hu tshi tevhedzwa khethekanyo ṱhukhu ya (2) na (3) kana

    b. u swika muthu o khethwaho sa Phresidennde nga murahu ha khetho ifhio na ifhio ya Buthano ḽa Lushaka yo farwaho phanḓa ha ḽa 30 Lambamai 1999 a tshi thoma u shuma.

6.	Tshikhala ofisini ya Muthusa-Phresidennde tshi nga ḓadzwa nga ḽihoro    ḽo nangaho onoyo Muthusa- Phresidennde.
7.	Ḽihoro ḽi re na madzulo a 20 kha Buthano ḽa Lushaka nahone ḽe ḽa dzhia tsheo ya u dzhenelela kha muvhuso wa vhuthihi, ḽo fanelwa nga u avhelwa ofisi nthihi kana nnzhi dza Khabinethe dzine malugana nadzo Minisṱa vho bulwano kha khethekanyo ṱhukhu ya (1) (a) vha tea u tholiwa u ya nga tshivhalo tsha madzulo ane Buthano ḽa

Lushaka ḽa vha nao hu tshi vhambedzwa na tshivhalo tsha madzulo o farwaho nga maṅwe mahoro a zhenelelaho.

2.	Ofisi dza Khabinethe dzi fanela u avhelwa mahoro u ya nga maitele a tevhelaho—

    a. Mukovhe kana tshivhalo tsha madzulo nga ofisi tshi fanela u tiwa nga u kovha tshivhalo tshoṱhe tsha madzulo kha Buthano ḽa Lushaka ḽa mahoro oṱhe ane a khou dzhenelela nga tshivhalo tsha dziofisi dzine malugana nadzo Minisṱa vho bulwaho kha khethekanyo ṱhukhu ya (1)

    b. vha tea u tholiwa, ho ingwa nthihi.

    c. Mvelelo hu sa sedzwi tshararu na tshafumi tshi tevhelaho arali tshi hone, ndi tshivhalo tsha madzulo nga ofisi.

    d. Tshivhalo tsha dziofisi tsho teaho u avhelwa ḽihoro ḽi shelaho mulenzhe tshi tiwa nga u kovha tshivhalo tshoṱhe tsha madzulo a Buthano ḽa Lushaka nga tshivhalo itsho tsho bulwaho kha phara ya (b).

    e. Mvelelo, hu tshi tevhedzwa phara ya (e) dzi sumba tshivhalo tsha ofisi tsho teaho u avhelwa ḽeneḽo ḽihoro.

3.	Phresidennde nga murahu ha musi o kwamana na Muthusa-Phresidennde na vharangaphanḓa vha mahoro a khou dzhenelelaho u fanela—

    a. ta ofisi dzine dza fanela u avhelwa mahoro ane a khou dzhenelela u ya nga tshivhalo tsha ofisi dze a avhelwa nga khethekanyo        ṱhukhu ya (9);

    b. u thola u ya nga iṅwe na iṅwe ya ofisi muraḓo wa Buthano ḽa Lushaka ane a vha muraḓo wa ḽihoro ḽine ḽa khou ṋewa phothifoḽio yeneyo nga fhasi ha phara ya (a), sa Minisṱa a re na vhuḓifhinduleli ha yeneyo ofisi;

    c. arali zwa vha na ndeme u itela ndivho dza Ndayotewa kana zwi tshi itelwa vhuvhusi havhuḓi, ha fhambanywa u tiwa hu re kha phara ya (a), u ya nga khethekanyo ṱhukhu ya (9);

    d. ha fheliswa u tholiwa huṅwe na huṅwe hu re fhasi ha phara ya        (b)—

		1.	arali Phresidennde a humbelwa uri a ite ngauralo nga murangaphanḓa wa ḽihoro ḽine Minisṱa a vha muraḓo waḽo; kana

		1.	arali zwa vha zwi tshi khou tea u itelwa Ndayotewa kana vhuvhusi havhuḓi; kana

    a. u ḓadza arali zwo tea, ho sedzwa phara ya (b) , tshikhala tshi re kha ofisi ya Minisṱa.

2.	Khethekanyo ṱhukhu ya (10) I tea u shumiswa nga muya wo katelwaho kha kuhumbulele kwa muvhuso wa vhuthihi ha lushaka, nahone Phresidennde na vhaṅwe vhashumi zwavho vhane vha kwamea vha fanela u lwela u swikelela nyanḓano tshifhinga tshoṱhe malugana na u shumiswa

ha iyo khethekanyo ṱhukhu, Tenda arali hu sa konwi u swikelelwa nyanḓano nga ha—

	1.	u shumiswa ha maanḓa o bulwaho kha phara ya (a),

(c) kana (d)(ii) ya iyo khethekanyo ṱhukhu, hu ḓo ṱanganedzwa tsheo ya Phresidennde

	1.	u shumiswa ha maanḓa o bulwaho kha phara ya (b), (d)(i) kana (e) ya khethekanyo ṱhukhu yeneyo ane

a kwama muthu ane a si vhe muraḓo wa ḽihoro ḽa Phresidennde, tsheo ya murangaphanḓa wa ḽihoro ḽine muthu onoyo a vha muraḓo I ḓo ṱanganedzwa; na

	1.	u shumiswa ha maanḓa o bulwaho kha phara ya

(b) kana ya (e) ya khethekanyo ṱhukhu yeneyo ane a kwama muthu ane a vha muraḓo wa ḽihoro ḽa Phresidennde, hu ḓo ṱanganedzwa tsheo ya Phresidennde.

2.	Arali u tiwa hufhio kana hufhio ha u avha dziofisi ha vha hu ho fhambanaho nga fhasi ha khethekanyo ṱhukhu ya

(10) (c), Minisṱa vha kwameaho vha tea u ṱutshela ofisi dzavho fhedzi vho fanelwa, hune zwa vha zwo tea, nga u tholiwa hafhu kha dziṅwe ofisi dzo avhelwaho mahoro avho u ya nga u tiwa ho fhambanaho.

(13)Phresidennde—

(a) O kwamana na Vhathusa-Phresidennde na vharangaphanḓa vha mahoro vhane vha khou dzhenelela, u fanela—

    i. u ta yeneyo ofisi ya Minisṱa o bulwaho kha

khethekanyo ṱhukhu ya (1) (b) arali zwa ṱoḓea hu tshi tevhedzwa tsheo ya Phresidennde fhasi ha yeneyo khethekanyo ṱhukhu.

		1.	u thola malugana na yeneyo ofisi muthu ane a si vhe muraḓo wa Buthano ḽa Lushaka, sa Minisṱa a re na vhuḓifhinduleli kha yeneyo ofisi.
		1.	u ḓadza arali zwo fanela, tshikhala malugana na yeneyo ofisi; kana

(a) nga murahu ha u kwamana na Vhathusa- Phresidennde na vharangaphanḓa vha mahoro ane a khou dzhenelela, u fanela u fhelisa u tholiwa hufhio na hufhio fhasi ha phara ya (a) arali zwa ṱoḓea hu

u itela Ndayotewa kana hu tshi itelwa muvhuso wavhuḓi.

14. Miṱangano ya Khabinete I fanela u tshimbidzwa nga Phresidennde, kana arali Phresidennde o laedza ngauralo, nga Muthusa-Phresidennde:    Tenda ha vha na uri Vhathusa-Phresidennde vha tshimbidza miṱangano ya Khabinethe nga u sielisana nga nnḓa ha musi ṱhoḓea dza shishi dza muvhuso na muya wo katelwaho kha

kuhumbulele kwa muvhuso wa vhuthihi ha lushaka dzi tshi zwi ṱoḓa nga iṅwe nḓila.

14. Khabinethe I fanela u shuma nga maitele ane a dzhiela nṱha muya wa u    ṱoḓa nyanḓano o katelwaho kha kuhumbulele kwa muvhuso wa vhuthihi ha lushaka khathihi na ṱhoḓea ya muvhuso u shumaho.”.

#### khethekanyo ya 93 ya Ndayotewa ntswa i lavhelelwa u vhalea sa hezwi:

“U tholiwa ha Vhathusa-Minisṱa

1.	Phresidennde a nga, nga murahu ha u kwamana na Vhathusa-Phresidennde vha Khorotshitumbe na

vharangaphanḓa vha mahoro, vhane vha dzhenelela kha khabinethe sika poso dza vhathusa-dziminisṱa.

2.	Ḽihoro ḽo tendelwa u avhelwa poso nthihi kana dzi fhiraho nthihi dza vhathusa-minisṱa nga u lingana na nga maitele ane ofisi dza Khabinethe dza avhiwa ngao.
3. Mbetshelo dza khethekanyo ya 91 (10) u swika (12) dzi a shuma, dzi na tshanduko dzo teaho, ho sedzwa

Vhathusa-Minisṱa, nahone kha u shuma honoho Minisṱa kha khethekanyoyeneyo kana ofisi zwi tea u vhaliwa sa zwine zwa amba Muthusa-Minisṱakana poso ya muthusa- minisṱa onoyo.

2. Arali muthu o tholiwa sa Muthusa-Minisṱa wa ofisi ifhio na ifhio yo kumedzwaho Minisṱa—

    a. onoyo Muthusa-Minisṱa u fanela u shumisa na u shuma maimoni a Minisṱa o teaho, maanḓa afhio na afhio na mishumo yo        ṋetshedzwaho onoyo Minisṱa hu tshi tevhedzwa mulayo ufhio na ufhio kana nga iṅwe nḓila ine ya nga ṋetshedzwa onoyo Muthusa-        Minisṱa nga Minisṱa hu tshi tevhedzwa ndaela dza Phresidennde, na

    b. u bulwa hufhio na hufhio kha mulayo ufhio na ufhio ha onoyo Minisṱa hu fanela u dzhiiwa hu hu katelaho u bulwa ha Muthusa-Minisṱa o farelaho u ya nga u ṋetshedzwa ho bulwaho nga fhasi ha phara ya (a) nga Minisṱa ane onoyo Muthusa-Minisṱa a khou farela ene.

3. Tshifhinga tshiṅwe na tshiṅwe musi Minisṱa a siho kana nga tshiitisi tshifhio na tshifhio, a sa koni u shumisa maanḓa afhio na afhio kana u ita mushumo ufhio na ufhio wa ofisi, Phresidennde a nga thola Muthusa-Minisṱa muṅwe na muṅwe kana muthu muṅwe na muṅwe uri

a shume vhuimoni ha Muthusa-Minisṱa, o bulwaho khamusi nga u angaredza kana nga u shumisa maanḓa o sumbedzwaho kana u ita mushumo.”.

#### khethekanyo ya 96 ya Ndayotewa ntswa i lavhelelwa u vha na dziṅwe khethekanyo dzi tevhelaho:

“(3) Vhominisṱa vha na vhuḓifhinduleli nga muthihi nga muthihi kha Phresidennde na kha Buthano ḽa Lushaka kha u laula ofisi dzavho nahone miraḓo yoṱhe ya khabinethe sa zwenezwo vha na vhuḓifhinduleli vho ṱangana kha u ita mishumo ya muvhuso wa lushaka na mbekanyamaitele dzawo.

4.	Dziminisṱa vha fanela u laula ofisi dzavho hu tshi tevhedzwa mbekanyamaitele yo tiwaho nga Khabinethe.
5.	Arali Minisṱa a kundelwa u laula ofisi hu tshi tevhedzwa mbekanyamaitele ya Khabinethe, Phresidennde a nga ṱoḓa uri Minisṱa onoyo a ite uri ndaulo ya ofisi I anane na yeneyo mbekanyamaitele.
6.	Arali onoyo Minisṱa a kundelwa u tevhedza ṱhoḓea dza Phresidennde a nga fhasi ha khethekanyo ṱhukhu ya (5), Phresidennde a nga mu bvisa ofisini—

    a. arali e Minisṱa o bulwaho kha khethekanyo ya 91 (1) (a), nga murahu ha u kwamana na Minisṱa, nahone arali Minisṱa a si muraḓo wa Ḽihoro ḽa Phresidennde kana a si murangaphanḓa wa ḽihoro ḽi no khou dzhenelela, na nga murahu ha u kwamana na murangaphanḓa wa ḽihoro ḽeneḽo ḽa Minisṱa; kana

    b. arali e Minisṱa o bulwaho kha khethekanyo ya 91 (1)(b), nga murahu ha u kwamana na Vhathusa- Phresidennde na vharangaphanḓa vha mahoro a shelaho mulenzhe.”.

# ṰhumeTsheDZO ya C

## muvhuso wa Vhuthihi ha Lushaka: sia ḽa Vunḓu

#### khethekanyo ya 132 ya Ndayotewa ntswa i lavhelelwa u vhalea sa hezwi:

“Khorotshitumbe

1.	Khorotshitumbe ya vunḓu yo vhumbwa nga Mulangavunḓu na miraḓo Isa fhiriho 10 yo tholwaho nga Mulangavunḓu hu tshi tevhedzwa inokhethekanyo.
2.	Ḽihoro ḽi re na madzulo a phesenthe dza 10 kha vhusimamilayo ha vunḓu nahone ḽo ḓilugiselaho u shela mulenzhe kha muvhuso wa vhuthihi ha lushaka, ḽo fanelwa nga u avhelwa ofisi nthihi kana nnzhi dza Khorotshitumbe u ya nga tshivhalo tsha madzulo ane ḽa vha nao kha vhusimamilayo hu tshi vhambedzwa na tshivhalo tsha madzulo a maṅwe mahoro a dzhenelelaho.
3.	Ofisi dza Khorotshitumbe dzi fanela u avhelwa mahoro a dzhenelelaho nga maitele a fanaho na o sumbedzwaho kha khethekanyo ya 91(9), hu tshi shumiswa maitele o bulwaho kha iyo khethekanyo—

    a. khabinethe, hu fanela u vhalwa sa zwi ambaho Khorotshitumbe;

    b. Minisṱa, zwi fanela u vhalwa sa muraḓo wa Khorotshitumbe, na

    c.  -Buthano ḽa Lushaka, zwi fanela u vhalwa sa vhusimamilayo ha vunḓu.

4.	Mulangavunḓu wa vunḓu nga murahu ha u kwamana na vharangaphanḓa vha mahoro ane a khou dzhenelela u fanela—

    a. u ta dzenedzo ofisi dzo fanelaho u avhelwa mahoro ane a khou dzhenelela u ya nga tshivhalo tsha dziofisi dze a avhelwa hu tshi tevhedzwa khethekanyo ṱhukhu ya (3),

    b. u nanga malugana na iṅwe na iṅwe ya dzenedzo ofisi muraḓo wa vhusimamilayo ha vunḓu ane a vha muraḓo wa ḽihoro ḽe yeneyo ofisi ya avhelwa ḽone

fhasi ha phara ya (a), sa muraḓo wa Khorotshitumbe a re na vhuḓifhinduleli kha yeneyo ofisi,

	1.	arali zwa vha zwo tea hu tshi itelwa Ndayotewa kana u itela muvhuso wavhuḓi, u fhambanyisa huṅwe na

huṅwe u ta ho itwaho nga fhasi ha phara ya (a) hu tshi tevhedzwa khethekanyo ṱhukhu ya (3);

	1.	u fhelisa u nangiwa hufhio na hufhio fhasi ha phara ya (b)—

    i. arali Mulangavunḓu o humbelwa u ita zwenezwo nga murangaphanḓa wa ḽihoro ḽine muraḓo wa Khorotshitumbe waḽo a kwameaho a vha e muraḓo, kana

    ii. arali zwa ṱoḓea hu u itela Ndayotewa kana u itela muvhuso wavhuḓi, kana

	1.	u ḓadza, arali zwo fanela, hu tshi tevhedzwa phara ya (b), tshikhala ofisini ya muraḓo wa Khorotshitumbe.

2.	Khethekanyo ṱhukhu ya (4) I fanela u shumiswa nga muya wo katelwaho kha kuhumbulele kwa muvhuso wa vhuthihi ha lushaka, nahone Mulangavunḓu na vhaṅwe vhaofisi vha kwameaho vha fanela u ṱoḓa u swikelela kha thendelano tshifhinga tshoṱhe kha u shumisa khethekanyo ṱhukhu yeneyo: Tenda ha vha na uri arali thendelano I sa koni u swikelea kha—

    a. u shumiswa ha maanḓa o bulwaho kha phara ya (a), (c) kana d(ii)        ya yeneyo khethekanyo ṱhukhu, hu shuma tsheo ya Mulangavunḓu;

    b. u shumiswa ha maanḓa ho bulwaho kha phara ya (b), d (i) kana (e)        ya yeneyo khethekanyo ṱhukhu I kwamaho muthu ane a si vhe muraḓo wa ḽihoro ḽa Mulangavunḓu, tsheo ya murangaphanḓa wa ḽihoro ḽine onoyo muthu a vha muraḓo waḽo I ḓo shuma; na

    c. u shumiswa ha maanḓa ho bulwaho kha phara ya (b) kana (e) ya yeneyo khethekanyo ṱhukhu I kwamaho muthu ane a vha muraḓo wa        ḽihoro ḽa Mulangavunḓu, hu shuma tsheo ya Mulangavunḓu.

3.	Arali u tiwa hufhio na hufhio ha u avhiwa ha dziofisi ha shandulwa fhasi ha khethekanyo ṱhukhu ya (4) (c), miraḓo ine zwa I kwama vha tea u ṱutshela ofisi dzayo fhedzi yo

fanelwa, hune zwa shuma, u tholiwa hafhu kha dziṅwe ofisi dzo avhelwahomahoro avho hu tshi tevhedzwa u tiwa ho shandulwaho.

2.	Miṱangano ya Khorotshitumbe I fanela u tshimbidzwa nga Mulangavunḓu wa vunḓu.
3.	Khorotshitumbe I fanela u shuma nga nḓila ine ya dzhiela nṱha muya wa u ṱoḓa u swikelela kha thendelano wo katelwaho kha kuhumbulele kwa muvhuso wa vhuthihi ha lushaka khathihi na ṱhoḓea ya muvhuso u shumaho.”.

#### khethekanyo ya 136 ya Ndayotewa ntswa yo lavhelelwa u vha na dziṅwe khethekanyo dzi tevhelaho:

“(3) Miraḓo ya Khorotshitumbe vha na vhuḓifhinduleli nga muthihi khaMulangavunḓu na kha vhusimamilayo ha vunḓu kha u laula ofisi dzavho,nahone miraḓo yoṱhe ya Khorotshitumbe sa zwenezwo I na vhuḓifhinduleliyo

ṱangana kha u ita mishumo ya muvhuso wa vunḓu na kha mbekanyamaiteledzawo.

4.	Miraḓo ya Khorotshitumbe I fanela u laula ofisi dzayo hu tshi tevhedzwa mbekanyamaitele yo tiwaho nga Khoro.
5.	Arali muraḓo wa Khorotshitumbe a kundelwa u laula ofisi hu tshi tevhedzwa mbekanyamaitele ya Khoro, Mulangavunḓu a nga ṱoḓa uri muraḓo wonoyo a ite uri ndaulo ya ofisi yawe na yeneyo mbekanyamaitele zwi anane.
6.	Arali muraḓo a kwameaho a kundelwa u tevhedza ṱhoḓea dza Mulangavunḓu fhasi ha khethekanyo ṱhukhu ya (5), Mulangavunḓu a nga bvisa muraḓo ofisini nga murahu ha u kwamana na muraḓo, huno arali muraḓo a si muraḓo wa ḽihoro ḽa Mulangavunḓu kana a si murangaphanḓa

wa ḽihoro ḽi no khou dzhenelela, na zwenezwo-vho nga murahu ha u kwamanana murangaphanḓa wa ḽihoro ḽa muraḓo wonoyo.”.

# ṰhumeTsheDZO ya D

## Ndaulo ya muvhuso na Tshumelo dza Tsireledzo: khwiniso kha khethekanyo dza Ndayotewa yo fhiraho

1.	#### khwiniso ya khethekanyo ya 218 ya Ndayotewa yo fhiraho—

    a. u bvisa maipfi a re kha khethekanyo ṱhukhu ya (1) a rangelaho phara ya (a) a imelwa nga a tevhelaho:

“(1) Hu tshi tevhelwa ndaela dzo ṋewaho nga Minisṱa wa Tsireledzo na Vhutsireledzi, Khomishinari wa Lushaka u ḓo vha na vhuḓifhinduleli kha—”;

	1.	u bvisa phara ya (b) ya khethekanyo ṱhukhu ya (1) ya imelwa nga phara I tevhelaho:

“(b) u tholiwa ha vhakhomishinari vha vunḓu;”;

	1.	u bvisa phara ya (d) ya khethekanyo ṱhukhu ya (1) ya imelwa nga phara I tevhelaho:

“(d) ṱhoḓisiso na u thivhelwa ha vhugevhenga ho dzudzanyiwaho kana vhune ha ṱoḓa ṱhoḓisiso ya lushaka na thivhelo kana vhukoni ha tshipentshela;”;na

	1.	u bvisa phara ya (k) ya khethekanyo ṱhukhu ya (1) ya imelwa nga phara I tevhelaho:

“(k) u thomiwa na u ṱhogomeliwa ha tshigwada tsha mapholisa tsha vhudziki ha lushaka tshine tsha ḓo vhewa u tikedza na nga khumbelo ya Khomishinari wa Vunḓu;”.

#### u khwiniswa ha khethekanyo ya 219 ya Ndayotewa yo fhiraho nga u bvisa maipfi a rangelaho phara ya (a) i re kha khethekanyo ṱhukhu ya (1) a imelwa nga maipfi:

“(1) Hu tshi tevhelwa khethekanyo ya 218(1), Khomishinari wa Vunḓu u ḓo vha na vhuḓifhinduleli kha—”.

#### u khwiniswa ha khethekanyo ya 224 ya Ndayotewa yo fhiraho nga u bvisa mbetshelo dza khethekanyo ṱhukhu ya (2) dza imelwa nga mbetshelo:

“Tenda khethekanyo ino ṱhukhu I tshi ḓo shuma-vho na kha miraḓo ya mmbi ya zwiṱhavhane ye ya ṋekedza mutevhe wa vhashumi vhayo nga murahu ha musi Ndayotewa ya

Riphabuḽiki ya Afrika Tshipembe yo thoma u shuma, ya 1993 (Mulayo wa vhu 200 wa 1993), fhedzi hu saathu u ṱanganedzwa ḽinwalwa ḽa ndayotewa ntswa sa zwe zwa sumbedziswa zwone kha khethekanyo ya 73 ya Ndayotewa

yeneyo, nahone arali dzangano ḽa poḽitiki ḽine ḽa wela fhasi ha maanḓa na ndangulo yaḽo kana ye ya ḓibaḓekanya nao na ine ndivho dzayo dza ṱuṱuwedza u dzhenelela kha Khoro ya Khorotshitumbe ya Tshifhinganyana nahone yo dzhenela kha khetho dza Buthano ḽa Lushaka na kha vhusimamulayo ha vunḓu nga fhasi ha Ndayotewa yo bulwaho.”.

#### u khwiniswa ha khethekanyo ya 227 ya Ndayotewa yo fhiraho nga u bvisa khethekanyo ṱhukhu ya (2) ya imelwa nga khethekanyo ṱhukhu i tevhelaho:

“(2) TMmbi ya Vhupileli ya Lushaka I ḓo shumisa maanḓa ayo na u itamishumo yayo fhedzi I tshi tevhela lushaka u ya nga ha Ndima ya 11 yaNdayotewa ya Riphabuḽiki ya Afrika Tshipembe, ya 1996.”.

1.	#### u khwiniswa ha khethekanyo ya 236 ya Ndayotewa yo fhiraho—

    a. nga u bvisa khethekanyo ṱhukhu ya (1) ya imelwa nga khethekanyo        ṱhukhu I tevhelaho:

“(1) Tshumelo ya muvhuso, muhasho wa muvhuso, tshumelo dza ndaulo kana tsireledzo dze musi hu saathu u thoma u shuma Ndayotewa ya Riphabuḽiki ya Afrika Tshipembe, ya 1996 (ine afha ya vhidzwa “Ndayotewa ntswa”), dza vha dzi tshi shuma mishumo ya muvhuso, dzi isa phanḓa na u shuma hu tshi tevhelwa mulayo

u yelanaho nadzo u swika mulayo uyo u tshi fheliswa kana wa dzheniswa kana wa ṱanganyisiwa na tshiimiswa tsho teaho kana wa fhungudziwa zwavhuḓi kana wa khwaṱhisedzwa kha tshiṅwe tshiimiswa .”;

	1.	u bvisa khethekanyo ṱhukhu ya (6) ya imelwa nga khethekanyo ṱhukhu ya:

“(6) (a) Phresidennde a nga thola khomishini u sedzulusa kuḓadzele kwa konṱiraka kana u khwiniswa ha konṱiraka, u tholiwa kana u aluswa, kana u ṋewa ha tshifhinga kana tshiimo tsha tshumelo kana iṅwe

mbuelo, zwe zwa itea vhukati ha ḽa 27 Lambamai 1993 na ḽa 30 Khubvumedzi 1994 malugana na muthu muṅwe na muṅwe o buliwaho kha khethekanyo ṱhukhu ya (2) kana tshigwada tshiṅwe-vho tsha vhathu vhenevho.

	1.	Khomishini I nga shandukisa u tholwa, u aluswa kana u lambedza arali zwi songo ḓa nga ngona kana u pfesesea kha tshiimo tsha mulandu wonoyo.”; na
	1.	u bvisa ipfi “Ndayotewa ino” hune ḽa wanala kha khethekanyo ya 236,    ḽa imelwa nga “Ndayotewa ntswa”.

1.	#### u khwiniswa ha khethekanyo ya 237 ya Ndayotewa yo fhiraho—

    a. nga u bvisa phara ya (a) ya khethekanyo ṱhukhu ya (1) ya imelwa nga phara I tevhelaho:

“(a) u dzudzanywa nga huswa ha zwiimiswa zwoṱhe zwo bulwaho kha khethekanyo ya 236(1), hu sa katelwi na mmbi ya vhupileli yo bulwaho kha khethekanyo

224(2), zwi ḓo bvela phanḓa nga murahu ha u thoma u shuma ha Ndayotewa ya Riphabuḽiki ya Afrika Tshipembe, ya 1996, hu u itela u bveledza—

		1.	ndaulo yavhuḓi ya kha sia ḽa muvhuso wa lushaka u shumana na mafhungo oṱhe a welaho nga fhasi ha sia ḽa lushaka, na

		1.	ndaulo yavhuḓi ya vunḓu ḽiṅwe na ḽiṅwe u shumana na mafhungo oṱhe a welaho fhasi ha muvhuso wa vunḓu ḽiṅwe na ḽiṅwe “; na

    a. nga u bvisa phara ṱhukhu ya (i) ya khethekanyo ṱhukhu ya

2.	
	1.	ya imelwa nga phara ṱhukhu i tevhelaho:

“(i) zwiimiswa zwo bulwaho kha khethekanyo ya 236 (1), hu sa katelwi na mmbi ya lushaka, zwi ḓo wela nga fhasi ha muvhuso wa lushaka, une wa ḓo shumisa vhuḓifhinduleli honoho u tshi shumisana na mivhuso ya vunḓu;”.

#### u khwiniswa ha khethekanyo ya 239 ya Ndayotewa yo fhiraho nga u bvisa khethekanyo ṱhukhu ya (4) ya imelwa nga phara ṱhukhu i tevhelaho:

“(4) Hu tshi tevhelwa mulayo muṅwe na muṅwe, ndaka, pfanelo, mishumo navhuḓifhinduleli zwa mmbi dzoṱhe dzo bulwaho kha khethekanyo ya 224(2)zwi ḓo vha vhuḓifhinduleli ha Mmbi ya Vhupileli ya Lushaka u ya nga hunezwa tendelana na ndaela dza Minisṱa wa Vhupileli.”.

# sheDuḽu ya 6a

> [Sheduḽu ya 6A yo dzheniswaho nga khethekanyo ya. 6 ya Mulayo wa Khwiniso ya Vhufumi ya Ndayotewa wa 2003 na u thuthwa nga khethekanyo ya. 6 ya Mulayo wa khwiniso ya Vhufumiiṋa ya Ndayotewa wa 2008.]
{:.note}

# sheDuḽu ya 6b

> [Sheduḽu ya 6B, ye ya vha I Sheduḽu ya 6A I thomani, yo dzheniswaho nga khethekanyo ya. 2 ya Mulayo wa Khwiniso ya Vhumalo ya Ndayotewa wa 2002 wa khwiniswa nga khethekanyo ya. 5 ya Mulayo wa khwiniso ya Vhufumi ya Ndayotewa wa 2003 na u nomboriwa nga huswa nga khethekanyo ya. 6 ya Mulayo wa Khwiniso ya Vhufumi ya Ndayotewa wa 2003 we wa thuthwa nga khethekanyo ya. 5 ya Mulayo wa khwiniso ya Vhufumiṱhanu ya Ndayotewa wa 2008.]
{:.note}

# sheDuḽu ya 7

## miLayO yO ThuThWahO

##   > NOmbORO Na ṄWaha ZWa muLayO   > DZiNa

  > Mulayo wa vhu 200 wa 1993         > Ndayotewa ya Riphabuḽiki ya Afrika Tshipembe, ya 1993  > Mulayo wa vhu 2 wa 1994           > Mulayo wa Khwiniso ya Ndayotewa ya Riphabuḽiki ya Afrika Tshipembe, wa 1994  > Mulayo wa vhu 3 wa 1994           > Mulayo wa Khwiniso ya Vhuvhili ya Ndayotewa wa Riphabuḽiki ya Afrika Tshipembe, wa 1994  > Mulayo wa vhu 13 wa 1994          > Mulayo wa Khwiniso ya Vhuraru ya Ndayotewa ya Riphabuḽiki ya Afrika Tshipembe, wa 1994  > Mulayo wa vhu 14 wa 1994          > Mulayo wa Khwiniso ya Vhuna ya Ndayotewa wa Riphabuḽiki ya Afrika Tshipembe, wa 1994  > Mulayo wa vhu 24 wa 1994          > Mulayo wa Khwiniso ya Vhurathi ya Ndayotewa wa Riphabuḽiki ya Afrika Tshipembe, wa 1994  > Mulayo wa vhu 29 wa 1994          > Mulayo wa Khwiniso ya Vhuṱanu ya Ndayotewa wa Riphabuḽiki ya Afrika Tshipembe, wa 1994  > Mulayo wa vhu 20 wa 1995          > Mulayo wa Khwiniso ya Ndayotewa wa Riphabuḽiki ya Afrika Tshipembe, wa 1995  > Mulayo wa vhu 44 wa 1995          > Mulayo wa Khwiniso ya Vhuvhili ya Ndayotewa wa Riphabuḽiki ya Afrika Tshipembe, wa 1995  > Mulayo wa vhu 7 wa 1996           > Mulayo wa Khwiniso ya Ndayotewa wa Riphabuḽiki ya Afrika Tshipembe wa 1996  > Mulayo wa vhu 26 wa 1996          > Mulayo wa Khwiniso ya Vhuraru ya Ndayotewa wa Riphabuḽiki ya Afrika Tshipembe, wa 1996

